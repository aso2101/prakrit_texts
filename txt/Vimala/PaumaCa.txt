
[p. 1]
[।। ṇamō aṇuōgadharāṇaṁ ।।]

[sirīvimalāyariyaviraïyaṁ
[p. ]
paümacariyaṁ]

[suttavihāṇaṁ]

[maṅgalam —]
siddha-sura-kinnarōraga-daṇuvaï-bhavaṇindavandaparimahiyaṁ
usahaṁ jiṇavaravasahaṁ, avasappiṇiāititthayaraṁ // PaumaCa.1

ajiyaṁ vijiyakasāyaṁ, apuṇabbhava saṁbhavaṁ bhavaviṇāsaṁ
abhinandaṇaṁ ca sumaī, paümābhaṁ paümasacchāyaṁ // PaumaCa.2

tijaguttamaṁ supāsaṁ, sasippabhaṁ jiṇavaraṁ kusumadantaṁ
aha sīyalaṁ muṇindaṁ, sēyaṁsaṁ cēva vasupujjaṁ // PaumaCa.3

vimalaṁ tahā aṇantaṁ, dhammaṁ dhammāsayaṁ jiṇaṁ santi
kunthu kasāyamahaṇaṁ, araṁ jiyāriṁ mahābhāgaṁ // PaumaCa.4

malliṁ maliyabhavōhaṁ, muṇisubaya suvayaṁ tiyasanāhaṁ
paümassa imaṁ cariyaṁ, jassa ya titthē samuppannaṁ // PaumaCa.5

nami nēmi taha ya pāsaṁ, uragamahāphaṇimaṇīsu pajjaliyaṁ
vīraṁ vilīṇarayamalaṁ, tihuyaṇaparivandiyaṁ bhayavaṁ // PaumaCa.6

annē vi jē mahārisi, gaṇahara aṇagāra laddhamāhappē
maṇa-vayaṇa-kāyaguttē, savvē sirasā namaṁsāmi // PaumaCa.7


[p. 2]
[abhidhēyam —]
nāmāvaliyanibaddhaṁ, āyariyaparaṁparāgayaṁ sabaṁ
vōcchāmi paümacariyaṁ, ahāṇupurvi samāsēṇa // PaumaCa.8

kō vaṇṇiūṇa tīraï, nīsēsaṁ ṣaümacariyasaṁbandhaṁ
mōttūṇa kēvalijiṇaṁ, tikālanāṇaṁ havaï jassa // PaumaCa.9

jiṇavaramuhāō atthō, jō puciṁ niggaō bahuviyapṣō
sō gaṇaharēhi dhariuṁ, saṁkhēvamiṇō ya uvaïṭṭhō // PaumaCa.10

ēvaṁ paraṁparāē, parihāṇī puvagantha-atthāṇaṁ
nāūṇa kālabhāvaṁ, na rūsiyavvaṁ buhajaṇēṇaṁ // PaumaCa.11

atthēttha visamasīlā, kēvi narā dōsagahaṇatallicchā
tuṭṭhā vi subhaṇiēhiṁ, ēvaṁ pi guṇaṁ na gēṇhanti // PaumaCa.12

sabannubhāsiyatthaṁ, bhaṇanti kaïṇō jahāgamaguṇēṇaṁ
kiṁ vajjasūibhinnē, na riyaï tantū mahārayaṇē // PaumaCa.13

ētthaṁ ciya parisāē, narāṇa cittāim̐ bahuviyappāiṁ
kō sakkō ghēttu jē pavaṇahayāī va pattāī? // PaumaCa.14

titthayarēhi vi na kayaṁ, ēkkamayaṁ tihuyaṇaṁ suyadharēhiṁ
amhārisēhi kiṁ puṇa, kīraï iha mandabuddhīhiṁ? // PaumaCa.15

jaï vi hu duggahahiyaō, lōgō bahukūḍa-kavaḍamēhāvī
taha vi ya bhaṇāmi saṁpaï, sabuddhivihavāṇusārēṇaṁ // PaumaCa.16

dēhaṁ rōgāiṇṇaṁ, jīyaṁ taḍivilasiyaṁ ṣiva aṇiccaṁ
navaraṁ kavaguṇarasō, jāva ya sasi-sūra-gahacakaṁ // PaumaCa.17

tamhā narēṇa niyayaṁ, mahaïmahāpurisakittaṇucchāhaṁ
hiyaē cciya kāyavvaṁ, attāṇaṁ cēyamāṇēṇaṁ // PaumaCa.18


[p. 3]
[dēhāvayavasāphalyam —]
tē nāma hōnti kaṇṇā, jē jiṇavarasāsaṇammi suipuṇṇā
annē vidūsagassa va, dārumayā cēva nimmaviyā // PaumaCa.19

taṁ cēva uttimaṅgaṁ, jaṁ ghummaï vaṇṇaṇāisāmannē
annaṁ puṇa guṇarahiyaṁ, nāliyarakaraṅkayaṁ cēva // PaumaCa.20

jiṇadarisaṇujjayā vi hu, jē nayaṇā tē havanti supasatthā
micchattamaïliyā puṇa, cittayarēṇaṁ va nimmaviyā // PaumaCa.21

jiṇavarakahāṇurattā, dantā tē hōnti kantisaṁjuttā
sēsā silēsakajjē, jāyā vi hu vayaṇabandhammi // PaumaCa.22

kiṁ nāsiyāe kīraï, bahuvihasasugandhagandhaluddhāē?
susuyatthagandhagandhaṁ, jā na vi jāṇēi lōgammi // PaumaCa.23

jē cciya saṁmaüllāvaṁ, bhaṇanti tē uttamā ihaṁ ōṭṭā
annē suttajalūgā-paṭṭīsaṁvukkasamasarisā // PaumaCa.24

jā jāṇaï samayarasaṁ, sā jīhā sundarā havaï lōē
duvayaṇatikkhadhārā, sēsā churiya va navaghaḍiyā // PaumaCa.25

taṁ pi ya havaï pahāṇaṁ, muhakamalaṁ jaṁ guṇēsu taïttillaṁ
annaṁ vilaṁ va bhaṇṇaï, bhariyaṁ ciya dantakīḍāṇaṁ // PaumaCa.26

jō paḍhaï suṇaï purisō, sāmaṇṇē ujjamēi sattīē
sō uttamō hu lōē, annō puṇa sippiyakaō ca // PaumaCa.27

sabāyarēṇa ēvaṁ, purisēṇaṁ ujjhiūṇa mūḍhattaṁ
hōyavvaṁ nayamaïṇā, jiṇasāsaṇabhattijuttēṇaṁ // PaumaCa.28

aha paümacariyatuṅgē, vīramahāgayavarēṇa nimmaviē
maggē paraṁparāē, ajjavi kaïkuñjarāṇa gamō // PaumaCa.29

taha kaïvaragayamayagandhalōluō mahuyarō va maggēṇaṁ
payadāṇabindudiṭṭhī, ahamavi tēṇaṁ ciya payaṭṭō // PaumaCa.30

suttāṇusārasarasaṁ, raïyaṁ gāhāhi pāyaḍaphuḍatthaṁ
vimalēṇa paümacariyaṁ, saṁkhēvēṇaṁ nisāmēha // PaumaCa.31


[p. 4]
[granthaviṣayānukramaṇikā —]
ṭhiīvaṁsasamuppattī, patthāṇaraṇaṁ lavaṁkusuppattī
nivāṇamaṇēyabhavā, satta purāṇēttha ahigārā // PaumaCa.32

paümassa cēṭṭhiyamiṇaṁ, kāraṇamiṇamō'higārasaṁjuttaṁ
tisalāsuēṇa bhaṇiyaṁ, suttaṁ saṁkhēvaō suṇaha // PaumaCa.33

vīrassa pavaraṭhāṇaṁ, viulagirīmatthaē maṇabhirāmē
taha indabhūikahiyaṁ, sēṇiyaraṇṇassa nīsēsaṁ // PaumaCa.34

kulagaravaṁsuppattī, nīīē lōgakāraṇaṁ cēva
usabhajiṇajammaṇubbhava, ahisēyaṁ mandaragirimmi // PaumaCa.35

uvaēsaṁ ciya vivihaṁ, lōgassa ya attināsaṇaṁ cēva
sāmaṇṇa kēvalubbhava, aïsaya kusumōhavuṭṭīō // PaumaCa.36

sabasurā-'suramahiyaṁ, nivāṇaṁ paramasōkkhamāhappaṁ
bharahassa bāhubaliṇō, taha saṁgāmaṁ jahāvattaṁ // PaumaCa.37

jāīṇa ya uppattī, kutitthagaṇa-vivihavēsadhārīṇaṁ
vijjāharavaṁsassa ya, uppattī vijjudantassa // PaumaCa.38

uvasaggaṁ pi ya ghōraṁ, muṇivaravasahassa saṁjayantassa
kēvalanāṇuppattī, vijāharaṇaṁ ca dharaṇēṇaṁ // PaumaCa.39

ajiyassa ya uppattī, puṇṇaghaṇasuhā-'suhaṁ samōsaraṇē
vijjāharassa dinnaṁ, saraṇaṁ jaha rakkhasindēṇaṁ // PaumaCa.40

dinnaṁ rakkhasavaïṇā, ṭhāṇaṁ ca varō jahā kumārassa
sagarassa ya uppattī, dukkhaṁ sāmaṇṇa nivāṇaṁ // PaumaCa.41

aïkantamahārakkhō, jammaṇavihavassa kittaṇaṁ cēva
taha rakkhasavaṁsassa ya, ṣavattaṇaṁ cēva nāyavvaṁ // PaumaCa.42

vāṇarakēūṇa tahā, vaṁsuppattī kamēṇa nāyabā
taḍikēsissa ya cariyaṁ, udahikumārēṇa sahiyassa // PaumaCa.43

kikkindhiandhayāṇaṁ, sirimālākhēyarāṇa āgamaṇaṁ
vahaṇaṁ ca vijayasīhassa kōvaṇaṁ asaṇivēyassa // PaumaCa.44


[p. 5]
andhayavahaṁ pavēsō, pāyālaṁkārapuravarē taïyā
kikkindhipuranivēsaṁ, mahugiriuvariṁ maṇabhirāmaṁ // PaumaCa.45

laṅkāgamaṇa-pavēsaṁ, sukēsiputtāṇa balamahantāṇaṁ
nigghāyamaraṇahēū, mālissa ya saṁpayaṁ viulaṁ // PaumaCa.46

vēyaḍḍadakkhiṇāē, sēḍhīē cakkavālanayarammi
indassa ya uppattī, vijjāharasēḍhisāmittaṁ // PaumaCa.47

mālissa vahaṁ jujjhē, vēsamaṇakumārajammaṇuppattī
kusumantavarujjāṇē, sumāliputtassa ya pavēsaṁ // PaumaCa.48

kēkasisahasaṁjōgaṁ, nidarisaṇaṁ tattha paramasumiṇāṇaṁ
jaṇaṇaṁ ca dahamuhassa ya, vijjāsamuvāsaṇaṁ cēva // PaumaCa.49

khōhaṁ jakkhassa aṇāḍhiyassa taha āgamaṁ sumālissa
mandōyarīe lambha, kannāṇa nirikkhaṇaṁ cēva // PaumaCa.50

taha bhāṇukaṇṇacariyaṁ, kōvaṁ vēsamaṇaünbhavaṁ cēva
rakkhasajakkhāṇa raṇaṁ, dhaṇayassa tavō ya nāyavō // PaumaCa.51

dahamuhalaṅkāgamaṇaṁ, avalōyaṇa pucchaṇaṁ jiṇaharāṇaṁ
harisēṇassa ya cariyaṁ, puṇṇaṁ taha pāvamahaṇaṁ ca // PaumaCa.52

gahaṇaṁ mattamahāgayabhuvaṇālaṁkāranāmadhēyassa
ṭhāṇaṁ jamassa laddhaṁ, rikkharayāiccakikkindhī // PaumaCa.53

dahavayaṇa-dūsaṇāṇaṁ, pāyālaṁkārapuravarapavēsaṁ
candōyarassa virahē aṇurāhādukkhasaṁghaṭṭa // PaumaCa.54

taṁ sō virāhiyapurē, suggīvasirīsamāgamaṁ cēva
vālissa khōha aṭṭhāvayanagassa // PaumaCa.55

suggīva sutārāē, lambhaṁ maraṇaṁ ca sāhasagaïssa
saṁtāvaṁ ciya paramaṁ, yaḍḍagamaṁ dahamuhassa // PaumaCa.56

aṇaraṇṇa-sahasakiraṇāṇa tāṇa vēragga jannanāsaṁ ca
mahupubabhavakkhāṇaṁ, uvarambhāē ya ahilāsaṁ // PaumaCa.57

vijāṇaṁ ciya lambha, mahindarāyassa lacchināsaṁ ca
dahamuhamandaragamaṇaṁ, puṇaravi ya niyattaṇaṁ cēva // PaumaCa.58

aṇagāramaharisissa vi, aṇantaviriyassa kēvaluppattī
rāvaṇaniyamaggahaṇaṁ, haṇuyassa samubbhavaṁ cēva // PaumaCa.59

aṭṭhāvayassa uvariṁ, mahinda-palhāyadarisaṇasiṇēhaṁ
pavaṇañjayassa kōvaṁ, taha añjaṇaüjjhaṇaṁ cēva // PaumaCa.60

siṭṭhaṁ ca muṇivarēṇaṁ, haṇuyaparabbhavasamūhasaṁbandhaṁ
sūī haṇurūhapurē, kayā ya paḍisūranāmēṇaṁ // PaumaCa.61


[p. 6]
bhūyāḍavīe majjhē, pavaṇañjayakhēyarassa ya niōgaṁ
taha darisaṇūsavasuhaṁ, vijjāhariañjaṇāe samaṁ // PaumaCa.62

pavaṇañjayaputtamahābalassa taha dāruṇaṁ raṇaṁ paramaṁ
rajaṁ dasāṇaṇassa ya, jiṇaüssēhantaraṁ cēva // PaumaCa.63

bala-kēsava-paḍisattūṇa cēṭṭhiyaṁ cakkavaṭṭipamuhāṇaṁ
dasaraharajjuppattī, kēgaïvarasaṁpayaṁ paramaṁ // PaumaCa.64

indēṇa samaṁ jujjhaṁ, kāūṇa ya gihiyaṁ dahamuhēṇaṁ
saṁvēgasamāvannō, naravaï dikkhaṁ samaṇupattō // PaumaCa.65

rāmassa lakkhaṇassa ya, bharahassa ya taha ya sattunihaṇassa
uppattī sīyāē, vidēha taha sōgasaṁbandhaṁ // PaumaCa.66

nārayasīyālihaṇaṁ, daddūṇa sahōyarassa mūḍhattaṁ
kannāsayaṁvaratthaṁ, uppattī cāvarayaṇassa // PaumaCa.67

dasarahanivassa dikkhaṁ, pāsē muṇisababhūyasaraṇassa
vavagayabhavāṇa kahaṇaṁ, samāgamaṁ cēva sīyāē // PaumaCa.68

kēgaïvarassa lambha, rajaṁ bharahassa paramamāhappaṁ
taha lakkhaṇō ya rāmō, sīyā ya gayā vidēsammi // PaumaCa.69

taha vajjakaṇṇanaravaï-vicēṭṭhiyaṁ varakumārilambhaṁ ca
vasikāraruddabhūī, vimōyaṇaṁ vālikhillassa // PaumaCa.70

aruṇuggāmāsannē, rāmapurinivēsaṇaṁ paramarammaṁ
vaṇamālāsaṁjōyaṁ, aïviriyasamunnaī cēva // PaumaCa.71

lābhō jiyaṣaümāē, kula-dēsavihūsaṇāṇa uvasaggaṁ
vaṁsagirimatthaōvari, jiṇaharakaraṇaṁ ca rāmēṇa // PaumaCa.72

daḍhūṇa dāṇavibhavaṁ, jaḍāuṇō niyamaladdhamāhappaṁ
nāgarahārōhaṁ ciya, saṁbukkavivāyaṇaṁ cēva // PaumaCa.73

kēgaïputtāgamaṇaṁ, kharadūsaṇaviggahaṁ paramaghōraṁ
sīyāharaṇanimittaṁ, sōgaṁ ciya sīyāharaṇanimittaṁ, sōgaṁ ciya rāmadēvassa // PaumaCa.74

sigdhaṁ virāhiyassa ya, āgamaṇaṁ dūsaṇassa ya vahaṁ ca
rayaṇajaḍivijanāsaṁ, suggīvasamāgamaṁ cēva // PaumaCa.75

sāhasagaïssa ya vahaṁ, sīyāṣaḍivattikāraṇaṁ lambhaṁ
milaṇaṁ vihīsaṇēṇaṁ, vijjābalakēsisaṁpattī // PaumaCa.76

taha kumbhayaṇṇa-indaïbhuyaṅga pāsēsu bandhaṇaṁ paramaṁ
lakkhaṇasattiṣahāraṁ, taha ya visallāgamaṁ cēva // PaumaCa.77


[p. 7]
dahamuhaṣavēsaṇaṁ ciya, bhavaṇaṁ jiṇasantisāmināhassa
taha pāḍihēragamaṇaṁ, laṅkāe pavēsaṇaṁ cēva // PaumaCa.78

cakkuppattī taha lakkhaṇassa dahamuhavivāyaṇaṁ cēva
varajuvaīṇa palāvaṁ, āgamaṇaṁ cēva kēvaliṇō // PaumaCa.79

indaïpamuhāṇa tahā, dikkhā sīyāsamāgamaṁ vattaṁ
nārayalakāgamaṇaṁ, sāēyapurīṣavēsaṁ ca // PaumaCa.80

puvabhavāṇa ya cariyaṁ, bharahagayāṇaṁ jahā samakkhāyaṁ
bharahassa ya pavajjā, ṭhaviō ciya lakkhaṇō rajjē // PaumaCa.81

laddhā maṇōramā vi ya, sirivacchālīḍhadēhadhārissa
maraṇaṁ ca samāvannaṁ, sumahallavaṇassa saṁgāmē // PaumaCa.82

mahurāpuridēsassa ya, uvasaggaviṇāsaṇaṁ jaṇavayassa
sattarisīṇa uvattī, sīyānivāsaṇaṁ cēva // PaumaCa.83

aha vajjajaṅghanaravaï, diṭṭhā sīyā lavaṁkusuppattī
jēūṇa naravarindē, piyarēṇa samaṁ kayaṁ jujjhaṁ // PaumaCa.84

sayalajaṇabhūsaṇāṇaṁ, nāṇuppattī surāṇa āgamaṇaṁ
vattaṁ ca pāḍihēraṁ, sīyāē bhīsaṇabhavōhaṁ // PaumaCa.85

ghōraṁ tavōvihāṇaṁ, kayantavayaṇē sayaṁvarē khōhaṁ
dikkhā ya kumārāṇaṁ, bhāmaṇḍaladuggaī cēva // PaumaCa.86

haṇuyassa ya pavajā, lakkhaṇaparalōgagamaṇahēummi
lavaṇaṁkusāṇa ya tavō, rāmapalāvaṁ ca sōgaṁ ca // PaumaCa.87

puvabhavadēvajaṇiyaṁ, dikkhaṁ ciya rāghavassa nigganthaṁ
kēvalanāṇuppattō, tahēva nivāṇagamaṇaṁ ca // PaumaCa.88

saba pi ēvamēyaṁ, suṇantu iha sajjaṇā ya majjhatthā
siddhipahaṁ saṁpattaṁ, paümaṁ vimalēṇa bhāvēṇa // PaumaCa.89

ēyaṁ aṭṭhamarāmadēvacariyaṁ vīrēṇa siṭuṁ purā, pacchā uttamasāhavēhi dhariyaṁ lōgassa ubbhāsiyaṁ
ēttāhē vimalēṇa pāyaḍaphuḍaṁ gāhānibaddhaṁ kayaṁ, suttatthaṁ nisuṇantu saṁpaï mahāpuṇṇaṁ pavittakkharaṁ // PaumaCa.90


iti paümacariē suttavihāṇō nāma uddēsō samattō


---------------------------------------------------------------------

[p. 8]
[sēṇiyaciṁtāvihāṇaṁ]

[magadhā janapadaḥ —]
iha jambudīvadīvē, dakkhiṇabharahē mahantaguṇakaliō
magahā nāma jaṇavaō, nagarā-''garamaṇḍiō rammō // PaumaCa.1

gāma-pura-khēḍa-kabbaḍa-maḍamba-dōṇīmuhēsu parikiṇṇō
gō-mahisi-valavapuṇṇō, dhaṇanivahaniruddhasīmaṣahō // PaumaCa.2

satthāha-sēṭṭhi-gahavaï-kōḍumbiyaṣamuhasuddhajaṇanivahō
maṇi-kaṇaga-rayaṇa-mōttiya-bahudhannamahantakōṭṭhārō // PaumaCa.3

dēsammi tammi lōgō, vinnāṇaviyakkhaṇō aïsurūvō
bala-vihava-kantijuttō, ahiyaṁ dhammujjuyamaīō // PaumaCa.4

naḍa-naṭṭa-chatta-laṅkhayaniccanaccantagīyasaddālō
nāṇāhārapasāhiyabhujāvijjantapahiyajaṇō // PaumaCa.5

ahiyaṁ vīvāhūsavaviyāvaḍō gandhakusumatattillō
bahupāṇa-khāṇa-bhōyaṇa–aṇavarayaṁvaḍḍiucchāhō // PaumaCa.6

pukkharaṇīsu sarēsu ya, ujjāṇēsu ya samantaō rammō
paracakka māri-takkara-dubbhikkhavivajjiō muiō // PaumaCa.7

[rājagr̥hanagaram —]
tassa bahumajjhadēsē, pāyārubbhaḍavisālaparivēḍhaṁ
nayaraṁ ciya pōrāṇaṁ, rāyapuraṁ nāma nāmēṇaṁ // PaumaCa.8

varabhavaṇa-tuṅgatōraṇa-dhavalaṭṭālaya kalaṅkaparimukkaṁ
phalihāsu saṁpaüttaṁ, kavisīsayaviraïyābhōyaṁ // PaumaCa.9


[p. 9]
bahubhaṇḍasāragaruyaṁ, jala-thalayasamiddharayaṇabhariyagharaṁ
nāṇādēsasamāgaya-vaṇiyajaṇullāvasaddālaṁ // PaumaCa.10

bhavaṇaṅgaṇaccaṇēsu ya, maragaya-māṇikkakiraṇakabburiyaṁ
aguruya-turukka-candaṇa-jaṇavayaparibhōyasusuyandhaṁ // PaumaCa.11

cēiyagharēhi ramma, ārāmujjāṇa-kāṇaṇasamiddhaṁ
sara-sarasi-bāvi-vappiṇa-saēsu aïmaṇaharālōvaṁ // PaumaCa.12

caccara-caükkamaṇahara-pēcchaṇayamahantamahuranigdhōsaṁ
paṇḍiyajaṇasusamiddhaṁ, akkhaliyacarittabahusatthaṁ // PaumaCa.13

kiṁ jaṁpiēṇa bahuṇā. taṁ nayaraṁ guṇasahassaāvāsa
amarapurassa ya sōhaṁ, ghēttūṇa va hōja nimmaviyaṁ // PaumaCa.14

[śrēṇīkō rājā —]
ēvaṁvihē ya nayarē, vasaï nivō tattha sēṇiō nāma
naravaïguṇēhi juttō, vēsamaṇō cēva pañcakkhō // PaumaCa.15

bhamaranibhaniddhakēsō, viyasiyavaraṣaümasarisamuhasōhō
ghaṇa-pīṇa-kaḍhiṇakhandhō, thōrunnaya-dīhabāhujuō // PaumaCa.16

vitthiṇṇapihulavacchō, karayalasamagijjhalaliyataṇumajjhō
mayarāyasarisakaḍiyaḍa, samahiyavarahatthihatthōrū // PaumaCa.17

kummavaracārucalaṇō, sōvaṇṇiyapavaō va dippantō
candō va sōmavayaṇō, salilanihī cēva gambhīrō // PaumaCa.18

taṁ natthi jaṁ na yāṇaï, narindavināṇa-nāṇamāhappaṁ
sammattaladdhabuddhī, guru-dēvayapūyaṇasamatthō // PaumaCa.19

vivihakalā-''gamakusalō vi māṇavō tassa varanarindassa
suciraṁ ṣi bhaṇṇamāṇō, guṇāṇa antaṁ na pāvijjā // PaumaCa.20

[sirivīrajiṇacariyaṁ]
[vīrajinajanma, surakr̥tō janmābhiṣēkaśca —]
atthēttha bharahavāsē, kuṇḍaggāmaṁ puraṁ guṇasamiddhaṁ
tattha ya narindavasahō, siddhatthō nāma nāmēṇaṁ // PaumaCa.21


[p. 10]
tassa ya bahuguṇakaliyā, bhajjā tisala tti rūvasaṁpannā
tīē gabbhammi jiṇō, āyāō carimasamayammi // PaumaCa.22

āsaṇakampēṇa surā, muṇiūṇa jiṇēsaraṁ samuppannaṁ
savē vi samuccaliyā, pariōsunbhinnarōmañcā // PaumaCa.23

āgantūṇa ya nayarē, gandhōdayavārivarisaṇaṁ kāuṁ
ghēttūṇa jiṇavarindaṁ, mandarasiharammi saṁpattā // PaumaCa.24

ṭhaviūṇa paṇḍukambala–silāe sīhāsaṇē maṇivicittē
abhisiñcanti surindā, khīrōdahivārikalasēhiṁ // PaumaCa.25

ākampiō ya jēṇaṁ, mērū aṅguṭṭaēṇa līlāē
tēṇēha mahāvīrō, nāma si kayaṁ surindēhiṁ // PaumaCa.26

namiūṇa jiṇavarinda, thōūṇa payāhiṇaṁ ca kāūṇaṁ
puṇaravi māusayāsē, ṭhavēnti dēvā tilōyaguruṁ // PaumaCa.27

suravaïdinnāhārō, aṅguṭṭayaamayalēvalēhēṇaṁ
ummukkabālabhāvō, tīsaïvarisō jiṇō jāō // PaumaCa.28

[vīrasya pravrajyā, jñānaṁ, atiśayāśca —]
aha annayā kayāī, saṁvēgaṁgaō jiṇō muṇiyadōsō
lōgantiyaparikiṇṇō, pabajjamuvāgaō vōrō // PaumaCa.29

aha aṭṭhakammarahiyassa tassa jhāṇōvaōgajuttassa
sayalajagujjōyagaraṁ, kēvalanāṇaṁ samuppannaṁ // PaumaCa.30

ruhiraṁ khīrasavaṇṇaṁ, malasēyavivajjiyaṁ surabhigandhaṁ
dēhaṁ salakkhaṇaguṇaṁ, ravippabhaṁ cēva aïvimalaṁ // PaumaCa.31


[p. 11]
nayaṇā phandaṇarahiyā, nahakēsā'vaṭṭhiyā ya niddhā ya
jōyaṇasayaṁ samantā, mārīi vivajjiō dēsō // PaumaCa.32

jattō ṭhavēi calaṇē, tattō jāyanti sahasapattāī
phalabharanamiyā ya dumā, sāsasamiddhā mahī hōi // PaumaCa.33

āyarisasamā dharaṇī, jāyaï iha addhamāgahī vāṇī
saraē va nimmalāō, disāō raya-rēṇurahiyāō // PaumaCa.34

ṭhāyaï jattha jiṇindō, tattha ya sīhāsaṇaṁ rayaṇacittaṁ
jōyaṇaghōsamaṇaharaṁ, dunduhi surakusumavuṭṭhī ya // PaumaCa.35

ēvaṁ sō muṇivasahō, aṭṭhamahāpāḍihērapariyariō
viharaï jiṇindabhāṇū, bōhintō bhaviyakamalāiṁ // PaumaCa.36

aïsayavihūisahiō, gaṇa-gaṇahara-sayalasaṅghaparivārō
viharantō ciya pattō, viulagirindaṁ mahāvīrō // PaumaCa.37

[kēvalamahimārtha dēvānāmāgamanam —]
nāūṇa dēvarāyā, viulamahāgirivarē jiṇavarindaṁ
ērāvaṇaṁ valaggō, himagirisiharassa saṁkāsaṁ // PaumaCa.38

siṁdūraraïyakumbhaṁ, viraïyanakkhattamālakayasōhaṁ
ghaṇṭāravanigdhōsaṁ, gaṇḍayalubbhinnamayalēhaṁ // PaumaCa.39

gumugumugumantamahuyara-nilōṇamayasurahivāsiyasuyandhaṁ
calacavalakaṇṇacāmara-vāuchuvantadhayamālaṁ // PaumaCa.40

sāmāṇiyaparikiṇṇō, accharasuggīyamāṇamāhappō
sabasurāsurasahiō, viulagiriṁ āgaō indō // PaumaCa.41

daḍhūṇa jiṇavarinda, karayalajuyalaṁ karīya sīsammi
sakō pahaṭṭamaṇasō, thōūṇa jiṇaṁ samāḍhattō // PaumaCa.42

[vīrastutiḥ —]
mōhandhayāratimirē, suttaṁ ciya sayalajīvalōyamiṇaṁ
kēvalakiraṇadivāyara!, tumēva ujjōiyaṁ vimalaṁ // PaumaCa.43


[p. 12]
saṁsārabhavasamuddē, sōgamahāsalilavīisaṁghaṭṭē
pōō tuma mahāyasa!, uttārō bhaviyavaṇiyāṇaṁ // PaumaCa.44

saṁsārabhavakaḍillē, saṁjōgaviōgasōgatarugahaṇē
kupahapaṇaṭṭhāṇa tuma, satthāhō nāha! uppannō // PaumaCa.45

tuha nāha! kō samatthō, sabbhūyaguṇāṇa kuṇaï parisaṁkhā?
suirammi bhaṇṇamāṇō, avi vāsasahassakōḍīhiṁ // PaumaCa.46

thōūṇa dēvarāyā, annē vi caübihā suranikāyā
bhāvēṇa kayapaṇāmā, uvaviṭṭhā sannivēsēsu // PaumaCa.47

magahāhivō vi rāyā, daṭṭaṇa surāgamaṁ jiṇasagāsē
bhaḍacaḍayarēṇa mahayā, tō rāyapurāō nīhariō // PaumaCa.48

pattō ya tamuddēsaṁ, mattamahāgayavarāō uttiṇṇō
thōūṇa jiṇavarindaṁ, uvaviṭṭhō magahasāmantō // PaumaCa.49

[samavasaraṇam —]
puvaviṇimmiyabhāgaṁ, jōyaṇaparivēḍhamaṇḍalābhōyaṁ
pāyāratiuṇamaṇimaya-gōuravitthiṇṇakayasōhaṁ // PaumaCa.50

aha dōṇi ya vakkhārā, aṭṭamahāpāḍihērasaṁjuttā
aṭṭha nāḍayāī, dārē dārē ya naccanti // PaumaCa.51

sōlasa varavāvīō, kamaluppalavimalasalilapuṇṇāō
caüsu vidisāsu majjhē, havanti cattāri cattāri // PaumaCa.52

bhayavaṁ pi tihuyaṇagurū, vicittasīhāsaṇē suhaniviṭṭhō
chattāichatta-cāmara-asōga-bhāmaṇḍalasaṇāhō // PaumaCa.53

ēvaṁvihammi tattō, suravaramēlīṇajaṇasamūhammi
pattēyaṁ pattēyaṁ, vakkhāraṁ kittaïssāmi // PaumaCa.54


[p. 13]
paḍhamammi ya vakkhārē, parisā nigganthamaharisīṇaṁ tu 1
tayaṇantaraṁ pi bīē, sōhammāīsuravahūṇaṁ2 // PaumaCa.55

taïyammi ya vakkhārē, parisā ajāṇa guṇamahantīṇaṁ3
tattō paraṁ tu niyamā, jōisakannāṇa parisā ya4 // PaumaCa.56

vantaravahūṇa tattō5, parisā uṇa bhavaṇavāsiyavahūrṇa6
tattō paraṁ tu niyamā, jōisiyāṇaṁ suravarāṇa7 // PaumaCa.57

vantarabhavaṇindāṇaṁ 8, vakkhārēsu ya havanti parisāō9
sōhammāīṇa taō, dēvāṇaṁ kappavāsīṇaṁ 10 // PaumaCa.58

avarammi ya vakkhārē, parisā maṇuyāṇa naravarindāṇaṁ 11
hōi tirikvāṇa puṇō, parisā puvuttarē bhāgē12 // PaumaCa.59

ēvaṁ pasannacittē, suravaramēlīṇapatthivasamūhē
pucchaï dhammā-'dhamma, titthayaraṁ gōyamō namiḍaṁ // PaumaCa.60

tō addhamāgahīē, bhāsāē sabajīvahiyajaṇaṇaṁ
jalaharagambhīraravō, kahēi dhammaṁ jiṇavarindō // PaumaCa.61

[vīrasya bhagavatō dēśanā —]
davaṁ ca hōi duvihaṁ, jīvā-'jīvā tahēva nāyabaṁ
jīvā havanti duvihā, siddhā saṁsāravantā ya // PaumaCa.62

jē hōnti siddhajīvā, tāṇa aṇantaṁ suhaṁ aṇōvamiyaṁ
akkhayamayalamaṇantaṁ, havaï sayā bāha parimukkaṁ // PaumaCa.63

tattha ya saṁsārasthā, duvihā tasa-thāvarā muṇēyavā
ubhaē vi hunti duvihā, pajattā taha apajjattā // PaumaCa.64

puḍhavi jala jalaṇa māruya, vaṇassaī cēva thāvarā bhaṇiyā
bēindiyāi jāva u, duviha tasā sanni iyarē ya // PaumaCa.65

naṁ taṁ ajīvadavaṁ, dhammā-'dhammāibhēyabhinnaṁ ca
bhavāṇa siddhigamaṇaṁ, taṁ vivarīyaṁ abhavāṇaṁ // PaumaCa.66

micchatta-jōgaṣaccaya, taha ya kasāēsu lēsasahiēsu
ēēsu cēva jīvō, bandhaï asuhaṁ sayā kammaṁ // PaumaCa.67


[p. 14]
nāṇēṇa daṁsaṇēṇa ya, cāritta-tavēṇa sammasahiēṇaṁ
maṇa-vayaṇa-kāyaguttō, ajjiṇaï aṇantayaṁ puṇṇaṁ // PaumaCa.68

aṭṭhavihabhēyabhinnaṁ, kammaṁ saṁkhēvaō samakkhāyaṁ
bajjhanti ya muccanti ya, jīvā pariṇāmajōgēṇaṁ // PaumaCa.69

saṁsāraṣavannāṇaṁ, jīvāṇaṁ visayasaṅgamūḍhāṇaṁ
jaṁ hōi takkhaṇasuhaṁ, taṁ puṇa dukkhaṁ aṇēgavihaṁ // PaumaCa.70

jāva ya nimisapamāṇō, kālō vaccēja narayalōgammi
tāvaṁ ciya natthi suhaṁ, jīvāṇaṁ pāvakammāṇaṁ // PaumaCa.71

damaṇēsu tāḍaṇēsu ya, bandhaṇanibbhacchaṇāidōsēsu
dukkhaṁ tirikkhajīvā, aṇuhavamāṇā ya acchanti // PaumaCa.72

saṁjōga-vippaōgē, lāhā-'lāhē ya rāga-dōsēsu
maṇuyāṇa havaï dukkhaṁ, sārīraṁ māṇasaṁ cēva // PaumaCa.73

appiḍḍiyadēvāṇa vi, daṭṭaṇa mahiḍḍiē surasamūhē
jaṁ uppajjaï dukkhaṁ, tattō guruyaṁ cavaṇakālē // PaumaCa.74

ēyārisammi ghōrē, saṁsārē cāuraṅgamaggami
dukkhēhi navari jīvō, bhaṭṭhō maṇuyattaṇaṁ lahaï // PaumaCa.75

laddhē vi māṇusattē, sabarāikulēsu manda vibhavēsu
uttamakulammi dukkhaṁ, uppattī hōi jīvassa // PaumaCa.76

uppannō vi hu sukulē, vāmaṇa-bahira-'ndha-mūya-kuṇi-khujjō
dukkhēhi lahaï jīvō, nirōgaṣañcindiyaṁ rūvaṁ // PaumaCa.77

sabāṇa sundarāṇaṁ, laddhē vi samāgamē apuṇṇassa
na havijja dhammabuddhī, mūḍhassa u lōbha-mōhēṇaṁ // PaumaCa.78

uppannā vi ya buddhī, dhammassuvariṁ kudhamma-hammēsu
taha vi ya puṇa bhāmijjaï, na lahaï jiṇadēsiyaṁ dhammaṁ // PaumaCa.79

laddhaṇa māṇusattaṁ, jassa na dhammē sayā havaï cittaṁ
tassa kira karayalatthaṁ, amayaṁ naṭuṁ ciya narassa // PaumaCa.80

kēittha dhīrapurisā, cārittaṁ gihiūṇa bhāvēṇa
akkhaṇḍiyacārittā, jāva ṭhiyā uttamajhummi // PaumaCa.81


[p. 15]
annē puṇō vi kēī, vīsaṁ jiṇakāraṇāim̐ bhāvēuṁ
tēlōkkakhōbhaṇakara, aṇantasaükkhaṁ samajanti // PaumaCa.82

annē tavaṁ vigiṭṭa, kāuṁ, thōvāvasēsasaṁsārā
dō tiṇṇi bhavē gantuṁ, nivāṇamaṇuttaramuvēnti // PaumaCa.83

kāūṇa tavamuyāraṁ, ārāhiya dhībalēṇa kālagayā
tē hōnti varaaṇuttara-vimāṇavāsēsu ahamindā // PaumaCa.84

tattō cuyā samāṇā, halahara-cakkaharabhōga-riddhīō
bhōttūṇa sucirakālaṁ, dhamma kāūṇa sijjhanti // PaumaCa.85

ghēttūṇa samaṇadhammaṁ, ghōraparīsahaparāiyā annē
bhajanti saṁjamāō, sēvanti aṇuvayāṇi puṇō // PaumaCa.86

tuṭṭhā havanti annē, darisaṇamēttēṇa jiṇavarindāṇaṁ
paccakkhāṇanivitti, na vi tē suviṇē vi gēhanti // PaumaCa.87

micchattamōhiyamaī, nissīlā nivayā gihārambhē
pavisanti mahāghōraṁ, saṁgāmaṁ visayarasalōlā // PaumaCa.88

annē vi karisaṇāī, bāvārā vivihajantusaṁbādhā
kāūṇa janti narayaṁ, tibamahāvēyaṇaṁ ghōraṁ // PaumaCa.89

māyā-kuḍilasahāvā, kūḍatulā-kūḍamāṇavavahārā
dhammaṁ asaddahantā, tirikkhajōṇī uvaṇamanti // PaumaCa.90

ujjuyadhammāyārā, taṇuyakasāyā sahāvabhaddā ya
majjhimaguṇēhi juttā, lahanti tē māṇusaṁ jammaṁ // PaumaCa.91

aṇuvaya-mahavaēhi ya, bālatavēṇa ya havanti saṁjuttā
tē hōnti dēvalōē, dēvā pariṇāmajōgēṇaṁ // PaumaCa.92


[p. 16]
dasaṇa-nāṇa-carittē, suddhā annōnnakaraṇajōēsu
dēhē vi niravayakkhā, siddhi pāvēnti dhuyakammā // PaumaCa.93

taṁ akkhayaṁ aṇantaṁ, abābāhaṁ sivaṁ paramasōkkhaṁ
pāvanti samaṇasīhā, kammaṭṭhavivajjiyā mōkkhaṁ // PaumaCa.94

caügaïmahāsamuddē, jīvā ghōlanti kammapaḍibaddhā
na ya uttarēja kēī, mōttu jiṇadhammabōhitthaṁ // PaumaCa.95

saṁsāramahāgimhē, dukkhāyavativavēyaṇumhaviyaṁ
jiṇavayaṇamēhasīyala-ulhaviyaṁ sayalajiyalōyaṁ // PaumaCa.96

[śrēṇikasya padmacaritē saṁśayaḥ —]
aha tē suṇittu dhammaṁ, jiṇavaramuhakamalaniggayaṁ dēvā
sammattaladdhabuddhī, gayā ya niyayāim̐ ṭhāṇāī // PaumaCa.97

magahāhivō vi rāyā, vīrajiṇaṁ paṇamiūṇa bhāvēṇaṁ
sabaparivārasahiō, kusagganayaraṁ samaṇupattō // PaumaCa.98

tāva ya divasavasāṇē, atthaṁ ciya diṇayarō samallīṇō
maülanti ya kamalāī, virahō cakkāyamihuṇāṇaṁ // PaumaCa.99

uccharaï tamō gayaṇē, maïlantō disivahē kasiṇavaṇṇō
sajjaṇacariujjōyaṁ, najaï tā dujaṇasahāvō // PaumaCa.100

rāyā vi niyayabhavaṇē, maṇidīvajalantakiraṇavicchuriē
sayaṇē suhappasuttō, kusumapaḍōcchaïyaṣallakē // PaumaCa.101

nidaṁ sēvantō cciya, suviṇē vi puṇō puṇō jiṇavarindaṁ
pēcchaï pucchaï ya taō, saṁsaya paramaṁ payattēṇaṁ // PaumaCa.102

ghaṇagurugabhīragajjiya-niṇāyabahutūrabandisadēṇaṁ
aha uṭṭiō mahappā, thuvantō maṅgalasaēhiṁ // PaumaCa.103


[p. 17]
cintēūṇa pavattō, bhaṇiyaṁ vīrēṇa dhammasaṁjuttaṁ
cakkaharāinarāṇaṁ, bhuvaṇamiṇaṁ havaï parihāṇaṁ // PaumaCa.104

paümacariyammi ēttō, maṇō mahaṁ kuṇaï paramasaṁdēhaṁ
kaha vāṇarēhi nihayā, rakkhasavasahā aïbalā vi? // PaumaCa.105

jiṇavaradhammēṇaṁ ciya, mahaïmahākulasamubbhavā jāyā
vijjāsayāṇa pāraṁ, gayā ya balagabiyā vīrā // PaumaCa.106

suvanti lōyasatthē, rāvaṇapamuhā ya rakkhasā savē
vasa-lōhiya-maṁsāī-bhakkhaṇa-pāṇē kayāhārā // PaumaCa.107

kira rāvaṇassa bhāyā, mahābalō nāma kumbhayaṇṇō tti
chammāsaṁ vigayabhaō, sējjāsu nirantaraṁ suyaï // PaumaCa.108

jaï vi ya gaēsu aṅga, pēllijjaï garuyapavayasamēsu
tēllaghaḍēsu ya kaṇṇā, pūrijantē suyantassa // PaumaCa.109

paḍupaḍahatūrasadaṁ, na suṇaï sō sammuhaṁ pi vajantaṁ
na ya uṭṭēi mahappā, sējjāē apuṇṇakālammi // PaumaCa.110

aha uḍhiō vi santō, asaṇamahā (ṇāmaha) ghōraparigayasarīrō
puraō havēja jō sō, kuñjara-mahisāiṇō gilaï // PaumaCa.111

kāūṇa udarabharaṇaṁ, sura-māṇusa-kuñjarāibahuēsu
puṇaravi sējjārūḍhō, bhayarahiō suyaï chammāsaṁ // PaumaCa.112

annaṁ pi ēva subaï, jaha indō rāvaṇēṇa saṁgāmē
jiṇiūṇa niyalabaddhō, laṅkānayarī samāṇīō // PaumaCa.113

kō niṇiūṇa samatthō, indaṁ sasurā-'surē vi tēlōkkē
jō sāgarapērantaṁ, jambuddīvaṁ samuddharaï // PaumaCa.114

ērāvaṇō gaïndō, jassa ya vajaṁ amōhapaharatthaṁ
tassa kira cintiēṇa vi, annō vi bhavēja masirāsiṁ(sī) // PaumaCa.115

sīhō maēṇa nihaō, sāṇēṇa ya kuñjarō jahā bhaggō
taha vivarīyaṣayatthaṁ, kaīhi rāmāyaṇaṁ raïyaṁ // PaumaCa.116

aliyaṁ pi sabamēyaṁ, uvavattiviruddhapaccayaguṇēhiṁ
na ya saddahanti purisā, havanti jē paṇḍiyā lōē // PaumaCa.117

ēvaṁ cintantō cciya, saṁsayaparihārakāraṇaṁ rāyā
jiṇadarisaṇussuyamaṇō, gamaṇucchāhō taō jāō // PaumaCa.118


[p. 18]
varakamalanibaddhā niggayālīsamattā, mahurasaranināyāccantarammā ṣadēsā
taruṣavaṇavalamgā puppharēṇuṁ muyantā, vimalakiraṇamantāiccabhāsā visuddhā // PaumaCa.119


iya paümacariē sēṇiyacintāvihāṇō nāma biīyō samuddēsaō samattō


---------------------------------------------------------------------
[vijjāharalōgavaṇṇaṇaṁ]

[śrēṇikasya gaütamapārśvē gamanam , pr̥cchā ca —]
atthāṇimaṇḍavatthō, sabālaṁkārabhūsiyasarīrō
sāmantamaüḍamōttiya-kiraṇasamujjaliyapāvīḍhō // PaumaCa.1

sō tattha magaharāyā, muṇidarisaṇakāraṇē kaücchāhō
āruhaï varagaïndaṁ, parihatthaṁ lakkhaṇaṣasatthaṁ // PaumaCa.2

aha niggaō purāō, gayavararahajōhaturayaparikiṇṇō
vaccaï narindavasahō, jattha'cchaï gōyamō bhayavaṁ // PaumaCa.3

pattō ya taṁ paēsaṁ, muṇivaragaṇasaṅghamajjhayārammi
pēcchaï gaṇaharavasahaṁ, sarayaraviṁ cēva tēēṇaṁ // PaumaCa.4

ōyariya gayavarāō, kāūṇa ṣayāhiṇaṁ muṇiṁ rāyā
paṇamaï pahaṭṭhamaṇasō, añjalimaülaṁ sirē kāuṁ // PaumaCa.5

dinnāsīsa ciya sō, uvaviṭhṭhō muṇivarassa pāmūlē
dēhakusalāi savaṁ, pucchaï paramēṇa viṇaēṇaṁ // PaumaCa.6

nāūṇa ya patthāvaṁ, puṇaravi viṇaōvayārasaṁjuttō
saṁsayatimirāvaharaṁ, aha pucchaï gōyamaṁ rāyā // PaumaCa.7

paümacariyaṁ mahāyasa!, ahayaṁ icchāmi pariphuḍaṁ sōuṁ
uppāiyā pasiddhī, kusatthavādīhi vivarīyā // PaumaCa.8

jaï rāvaṇō mahāyasa!, nisāyarō suravarō va aïviriō
kaha sō parihūō cciya, vāṇaratiriēhi raṇamajjhē // PaumaCa.9

rāmēṇa kaṇayadēhō, sarēṇa bhinnō maō araṇṇammi
suggīvasutāratthaṁ, chiddēṇa vivāiō vālī // PaumaCa.10


[p. 19]
gantūṇa dēvanilayaṁ, suravaï jiṇiūṇa samaramajjhammi
daḍhakaḍhiṇaniyalabaddhō, pavēsiō cāragēhammi // PaumaCa.11

savatthasatthakusalō, chammāsaṁ suyaï kumbhakaṇṇō vi
kaha vāṇarēhi baddhō, sēu cciya sāyarajalammi // PaumaCa.12

bhayavaṁ! kuṇaha pasāyaṁ, kahēha taccatthahētusaṁjuttaṁ
saṁdēhaandhayāraṁ, nāṇujjōēṇa nāsēha // PaumaCa.13

tō bhaṇaï gaṇaharindō, suṇēhi naravasaha! dinnakaṇṇamaṇō
jaha kēvalīṇa siṭuṁ, ahamavi tumhaṁ parikahēmi // PaumaCa.14

na ya rakkhasō tti bhaṇṇaï, dasāṇaṇō ṇēya āmisāhārō
aliyaṁ ti sabamēyaṁ, bhaṇanti jaṁ kukaïṇō mūḍhā // PaumaCa.15

na ya pīḍhabandharahiyaṁ, kahijjamāṇaṁ pi dēi bhāvatthaṁ
patthiva! hīṇaṁ ca puṇō, vayaṇamiṇaṁ chinnamūlaṁ va // PaumaCa.16

paḍhamaṁ khēttavibhāgaṁ, kālavibhāgaṁ ca tattha vaṇṇēhaṁ
mahaïmahāpurisāṇa ya, cariyaṁ ca jahakkama suṇasu // PaumaCa.17

[lōkaḥ —]
atthi aṇantāṇantaṁ, āgāsaṁ tassa majjhayārammi
lōō aṇāinihaṇō, tibhēyabhinnō havaï niccō // PaumaCa.18

vēttāsaṇasarisō cciya, aha lōgō cēva hōi nāyabō
jhallarisamō ya majjhē, uvariṁ puṇa murayasaṁṭhāṇō // PaumaCa.19

sabō ya tālasarisō, tīsu ya valaēsu hōi pariṇaddhō
majjhammi tiriyalōō, sāyaradīvēsu bahuēsu // PaumaCa.20

[jambudvīpaḥ, tadgatakṣētrādi —]
tassa vi ya majjhadēsē, jambuddīvō ya dappaṇāyārō
ēkkaṁ ca sayasahassaṁ, jōyaṇasaṁkhāṣamāṇēṇaṁ // PaumaCa.21

sō ya puṇa sabaō cciya, lavaṇasamuddēṇa saṁparikkhittō
paümavaravēiyāē, dārēsu samujjalasirīō // PaumaCa.22

majjhammi mandaragirī, caükāṇaṇamaṇḍiō rayaṇacittō
navanaüi sahassāī, samussiō dasa ya vitthiṇō // PaumaCa.23


[p. 20]
jōyaṇasahassamēgaṁ, ahōgaō vajjapaḍalamallīṇō
uvariṁ ca cūliyāē, sōhammaṁ cēva phusamāṇō // PaumaCa.24

chaccēva ya vāsaharā, vāsā sattēva hōnti nāyabā
cōdasa mahānaīō, nābhigirī cēva cattāri // PaumaCa.25

vīsaṁ vakkhāragirī, cōttīsa havanti rāyahāṇīō
vēyaḍḍaṣavayā vi ya, cōttīsaṁ cēva nāyabā // PaumaCa.26

aṭṭha ya saṭṭhīō taha, guhāṇa sīhāsaṇāṇa puṇa tīsaṁ
uttara-dēvakurūṇaṁ, majjhē varapāyavē divē // PaumaCa.27

dō kañcaṇakūḍasayā, cha cēva dahā havanti nāyabā
citta-vicittā ya duvē, jamalagirī hōnti dō cēva // PaumaCa.28

cha bbhōgabhūmibhāgā, varapāyavamaṇḍiyā maṇabhirāmā
ēēsu ya ṭhāṇēsuṁ, havanti jiṇacēiyagharāiṁ // PaumaCa.29

aha ēttō lavaṇajalē, dīvā cattāri hōnti nāyavā
jiṇacēiēsu rammā, bhōgēṇa ya divalōgasamā // PaumaCa.30

jambuddīvē bharahassa dakkhiṇē rakkhasāṇa dīvō'thi
dīvō gandhavāṇaṁ, avarēṇa ṭhiō vidēhassa // PaumaCa.31

tattō ēravayassa ya, kinnaradīvō u hōi uttaraō
puba vidēhassa puṇō, putrēṇa ṭhiō varuṇadīvō // PaumaCa.32

[kāla: —]
bharahēravaēsu tahā, hāṇī vuḍḍī ya hōi nāyabā
sēsēsu hōi kālō, khēttēsu avaṭṭhiō niccaṁ // PaumaCa.33

jambuddīvāhivaī, aṇāḍhiō suravarō mahaḍḍīō
dēvasahassasamaggō, sāmittaṁ kuṇaï savēsiṁ // PaumaCa.34

āsi purā bharahamiṇaṁ, uttarakurusarisabhōgasaṁpuṇṇaṁ
varakapparukkhaṣaüraṁ, susamāsusamāsu aïrammaṁ // PaumaCa.35

tiṇṇēva gāuyāī, uccattaṁ tāṇa hōi maṇuyāṇaṁ
caüraṁsaṁ saṁṭhāṇaṁ, āuṭhiī tiṇṇi pallāiṁ // PaumaCa.36


[p. 21]
tuḍiyaṅga1bhōyaṇaṅgāra, vihūsaṇaṅgā3 mayaṅga4vatthaṅgā5
giha6 jōi7dīviyaṅgā8 bhāyaṇa9mallaṅga10kappadumā // PaumaCa.37

ēēhi maṇabhirāmaṁ, jahicchiyaṁ dasavihaṁ mahābhōgaṁ
bhuñjanti niccasuhiyā, gayaṁ ṣi kālaṁ na yāṇanti // PaumaCa.38

āummi thōvasēsē, mihuṇaṁ jaṇiūṇa paṁvaralāyaṇaṁ
kālaṁ kāūṇa taō, suravarasōkkhaṁ puṇa labhanti // PaumaCa.39

sīhādaō vi sōmā, na vi tē kuppanti ēkkamēkkassa
sacchandasuhavihārī, tē vi hu bhuñjanti sōkkhāiṁ // PaumaCa.40

bharahēravaēsu tahā, hāṇī vuḍḍī ya havaï kālassa
na ya hāṇī na ya vuḍḍī, sēsēsu ya hōi khēttēsu // PaumaCa.41

ēvaṁ suṇiuṁ rāyā pucchaï sāhuṁ puṇō paṇamiūṇaṁ
kēṇa kaēṇa maṇūsō, uppajjaï bhōgabhūmīsu // PaumaCa.42

tō bhaṇaï gaṇaharindō, jē ētthaṁ ujjuyā narā bhaddā
tē bhōgabhūmimaggaṁ, lahanti sāhuppayāṇēṇaṁ // PaumaCa.43

[dānaphalam —]
jē kucchiēsu dāṇaṁ, dēnti suhabhōgakāraṇanimittaṁ
tē kuñjarāi jāyā, bhuñjantiha dāṇanaṁ sōkkhaṁ // PaumaCa.44

jaha khēttammi sukiṭṭē, bīyaṁ vaḍḍaï na tassa parihāṇī
ēvaṁ susāhudāṇē, viulaṁ puṇṇaṁ samajjiṇaï // PaumaCa.45

ēkkammi jaha talāē, dhēṇue sappēṇa pāṇiyaṁ pīyaṁ
sappē pariṇamaï visaṁ, ghēṇusu khīraṁ samunbhavaï // PaumaCa.46

taha nissīla-susīlē, dinnaṁ dāṇaṁ phalaṁ aphalayaṁ ca
hōhī parammi lōē, pattavisēsēṇa sē puṇṇaṁ // PaumaCa.47

[kulakarā r̥ṣabhasvāmicaritaṁ ca —]
ēvaṁ dāṇavisēsō, naravaï! kahiō maē samāsēṇaṁ
kulagaravaṁsuppattī, bhaṇāmi ēttō nisāmēhi // PaumaCa.48


[p. 22]
jaha candō parivaḍḍaï, ōsaraï ya appaṇō sabhāvēṇaṁ
ussappiṇī vi vaḍḍaï, ēvaṁ avasappiṇīhāṇī // PaumaCa.49

taïyammi kālasamaē, pallōvamaaṭṭhabhāgasēsammi
paḍhamō kulagaravasabhō, uppannō ṣaḍisuī nāmaṁ1 // PaumaCa.50

jāīsarō mahappā, jāṇaï jō tiṇṇi jammasaṁbandhē
tassa ya suī pasannā, vasaï suhaṁ sabaō vasuhā // PaumaCa.51

ēvaṁ samaïkvantē, kālē tō sammuī samuppannō2
khēmaṁkarō ya ēttō3, taō ya khēmaṁdharō jāō4 // PaumaCa.52

sīmaṁkarō mahappā5 jāō sīmaṁdharō6 payāṇandō7
tattō ya carakunāmō, uppannō bhārahē vāsē8 // PaumaCa.53

dahṇa canda-sūrē, bhīō āsāsiō jaṇō jēṇaṁ
siṭuṁ ca niravasēsaṁ, jahavattaṁ kālasamayammi // PaumaCa.54

tattō havē mahapṣā, uppannō vimalavāhaṇō dhīrō9
abhicandō10 candābhō 11 marudēva 12 pasēṇaī 13 nābhī14 // PaumaCa.55

ēē kulagaravasabhā, cōddasa bharahammi jē samuppannā
puhaīsu nīikusalā, lōyassa vi piisamā āsī // PaumaCa.56

gihapāyavō vicittō, bahuvihaüjjāṇa-vāviparikiṇṇō
bhōgaṭhiīṇā''vāsō, jattha ya nābhī sayaṁ vasaï // PaumaCa.57

tassa ya bahuguṇakaliyā, jōvaṇa-lāvaṇṇa-rūvasaṁpannā
marudēvi tti piyā sā, bhajjā dēvī va paccakkhā // PaumaCa.58

tāhē cciya pariyammaṁ, hiri-siri-dhii-kitti-buddhi-lacchīō
āṇaṁ karēnti niccaṁ, dēvīō indavayaṇēṇaṁ // PaumaCa.59

āhāra-pāṇa-candaṇa-sayaṇā-''saṇa-majjaṇāiviṇiōgaṁ
vaḍanti dēvayāō, vīṇā-gandhava-naṭṭē ya // PaumaCa.60

aha annayā kayāī, sayaṇijjē maharihē suhaṣasuttā
pēcchaï pasatthasumiṇē, marudēvī pacci mē jāmē // PaumaCa.61

vasaha 1 gaya2 sīha6 varasiri4 dāmaṁ5 sasi6 ravi7 jhayaṁ ca8kalasaṁ ca9
sara10 sāyaraṁ11 vimāṇaṁ-varabhavaṇaṁ12 rayaṇakūḍa13'ggī14 // PaumaCa.62


[p. 23]
sumiṇāvasāṇasamaē, jayasaḍhugghuṭṭatūrasaddēṇaṁ
chajaï ya navavibuddhā, sūrāgamaṇē kamaliṇi va // PaumaCa.63

kayakōuyapariyammā, nābhisayāsaṁ gayā harisiyacchī
rayaṇāsaṇōvaviṭhṭhā, kahaï ya païṇō varē sumiṇē // PaumaCa.64

nōūṇa ya suviṇatthaṁ, nābhī tō bhaṇaï sundarī! tujjhaṁ
ganmammi ya saṁbhūō, hōhī titthaṁkarō puttō // PaumaCa.65

ēvaṁ suṇittu vayaṇaṁ, marudēvī harisapūriyasarīrā
papphullakamalanēttā, pariōsubbhinnarōmañcā // PaumaCa.66

chammāsēṇa jiṇavarō, hōhī gabbhammi cavaṇakālāō
pāḍēi rayaṇavuṭṭhī, dhaṇaō 'divasāṇi pannarasa // PaumaCa.67

gabbhaṭṭhiyassa jassa u, hiraṇṇavuṭṭhī sakañcaṇā paḍiyā
tēṇaṁ hiraṇṇagabbhō, jayammi uvagijjaē usabhō // PaumaCa.68

nāṇēsu tīsu sahiō, gabbhē vasiūṇa jammasamayammi
aha niggaō mahappā, khōbhēntō tihuyaṇaṁ sayalaṁ // PaumaCa.69

daṇa puttajamma, nābhī paḍupaḍaha-tūrasaddālaṁ
maṅgalavibhūisahiyaṁ, āṇandaṁ kuṇaï parituṭṭō // PaumaCa.70

[dēvakr̥taḥ r̥ṣabhajinajanmōtsavaḥ —]
puṇṇāṇilāhayāī, dadu caliyāsaṇāim̐ dēvindā
avahivisaraṇa tāhē, pēcchanti jiṇaṁ samuppannaṁ // PaumaCa.71

saṅkhaṇa bhavaṇavāsī, vantaradēvā vi paḍahasaddēṇaṁ
uṭṭhanti sasaṁbhantā, jōisiyā sīhanāēṇaṁ // PaumaCa.72

kappāhivā vi caliyā, ghaṇṭāsaddēṇa bōhiyā santā
sabiḍḍisamudaēṇaṁ, ēnti ihaṁ māṇusaṁ lōgaṁ // PaumaCa.73

gaya-turaya-vasaha-kēsari-vimāṇavaravāhaṇēsu ārūḍhā
dēvā caüppayārā, tō nābhigharaṁ samaṇupattā // PaumaCa.74

vēruliya-vajja-maragaya-kakkēyaṇa-sūrakantapajjaliyaṁ
pāḍēnti rayaṇavuḍhēiṁ, nābhigharē harisiyā dēvā // PaumaCa.75


[p. 24]
sēṇāṇiō vi tāhē, ghēttūṇa jiṇēsaraṁ suravaïssa
uvaṇēi karayalatthaṁ, māyābālaṁ ṭhaviya pāsē // PaumaCa.76

kāūṇa sirapaṇāmaṁ, ghēttaṇa jiṇaṁ sasaṁbhamō sakkō
pulayantō ya na tippaï, acchīṇa sahassamēttēṇaṁ // PaumaCa.77

tō sabasamudaēṇaṁ, dēvā vaccanti mandarābhimuhā
gayaṇaṁ samōttharantā, ābharaṇasamujjaliyasiriyā // PaumaCa.78

[mēruparvatē'bhiṣēkaḥ —]
diṭṭhō ya nagavarindō, phalahasilāviviharayaṇapabbhārō
salaliyalayāvilōliya–palambalambantavaṇamālō // PaumaCa.79

siharakaranivahaniggaya–vivihamahāmaṇimaūhaṣajjaliō
dalaruiravimalakōmala-pavaṇuddhayapallavakaraggō // PaumaCa.80

varataruṇataruvaruggaya–kusumasuyandhaḍḍamahuyarīgīō
ghuluhulavahantanimmala-uggālivahantajalanivahō // PaumaCa.81

hari-naüla-vasaha-kēsari-varāha-ruru-camarasāvayasamiddhō
vigayabhayajaṇiyamaṇahara-sacchandaramantaghaṇavandō // PaumaCa.82

garuḍa-varakinnarōraga-kiṁpurisasamūhacaḍḍiyaṣaēsō
tiyasabahumahuramammaṇa-gandhabuggīyasabadisō // PaumaCa.83

ēyārisaguṇakaliō, mērū tassuttamē mahāsiharē
aha tē mahāṇubhāvā, ōiṇṇā suravarā sabē // PaumaCa.84

diṭṭhā ya paṇḍukambala-silā samujjalamaṇīsu ṣajjaliyā
candapahasēnniyāsā, ubbhāsantī dasa disāō // PaumaCa.85

sīhāsaṇē jiṇindō, ṭhaviō sakkēṇa haṭṭatuṭṭēṇaṁ
abhisēyaṁ ca maharihaṁ, kāūṇa surā samāḍhattā // PaumaCa.86

paḍapaḍaha-bhēri-jhallari-āiṅga-muiṅga-saṅkha-paṇavāṇaṁ
jammābhisēyatūraṁ, samāhayaṁ mēhanigdhōsaṁ // PaumaCa.87

gandhava-jakkha-kinnara-tumburuya-mahōragā aṇēgavihā
varakusuma-candaṇā-'guru-divaṁsuya-cāmaravihatthā // PaumaCa.88


[p. 25]
naccanti kēi tuṭṭā, avarē gāyanti mahurasaddēṇaṁ
apphōḍaṇa-calaṇa-viyambhaṇāim̐ kēintha kubanti // PaumaCa.89

avarēttha āyavattaṁ, dharēnti uvariṁ samōttiōūkulaṁ
ghaṇaguru-gabhīrasadaṁ, vāyanti ya dunduhī annē // PaumaCa.9

naccanti ya savilāsaṁ, amaravahūō sabhāvahāvatthaṁ
salaliyapayanikkhēvaṁ, kaḍakkhadiṭṭhīviyārillaṁ // PaumaCa.91

uvariṁ ca kusumavāsaṁ, muñcanti surā vicittagandhaḍḍhē
jaha nimmalaṁ pi gayaṇaṁ, khaṇēṇa rayadhūsaraṁ jāyaṁ // PaumaCa.92

tō suragaṇēhi turiyaṁ, kalasā khīrōyasāyarajalāō
bhariūṇa ya āṇīyā, abhisēyatthaṁ jiṇindassa // PaumaCa.93

ghēttūṇa rayaṇakalasaṁ, indō ahisiñciūṇamāḍhattō
jayasaddamuhalamuharava–thuimaṅgalakalayalārāvaṁ // PaumaCa.94

jama-varuṇa-sōmamāī, annē vi mahiḍḍiyā suravarindā
payayā pasannacittā, jiṇābhisēgaṁ pakuvvanti // PaumaCa.95

indāṇīpamuhāō, dēvīō surahigandhacuṇṇēhiṁ
ubaṭṭanti saharisaṁ, pallavasarisaggahatthēhiṁ // PaumaCa.96

kāūṇa ya abhisēyaṁ, vihiṇā ābharaṇabhūsaṇaniōgaṁ
viraēi suravarindō, jiṇassa aṅgēsu parituṭṭhō // PaumaCa.97

cūḍāmaṇi sē uvariṁ, saṁtāṇayasēharaṁ sirē raïyaṁ
kaṇṇēsu kuṇḍalāī, bhuyāsu māṇikkakaḍayāiṁ // PaumaCa.98

kaḍisuttayaṁ piṇaddha, kaḍiyaḍapaṭṭammi jiṇavarindassa
divvaṁsuyassa uvariṁ, unbhāsaï rayaṇapajjaliyaṁ // PaumaCa.99

sabāyarēṇa ēyaṁ, kāūṇā''bharaṇabhūsiyasarīraṁ
harisiyamaṇō surindō, thōūṇa jiṇaṁ samāḍhattō // PaumaCa.10

jaya mōhatamadivāyara! jaya sayalamiyaṅka! bhaviyakumuyāṇaṁ
jaya bhavasāyarasōsaṇa! sirivacchavihūsiya! jayāhi // PaumaCa.101


[p. 26]
annē vi suravarindā, sabbhūyaguṇēhi jiṇavaraṁ thōuṁ
kāūṇa ya tikkhuttaṁ, jahāgayaṁ paḍigayā sabē // PaumaCa.102

hariṇagavēsī vi taō, āṇēttu jiṇēsaraṁ niyayagēhaṁ
ṭhaviūṇa māuaṅkē, surālayaṁ sō vi saṁpattō // PaumaCa.103

daṭṭhaṇa ya marudēvī, divālaṁkārabhūsiyaṁ puttaṁ
pulaïya-rōmañcaïyā, na māi niyaēsu aṅgēsu // PaumaCa.104

nābhī vi suyaṁ dadru, surakuṅkumabahaladinnacaccikaṁ
vararayaṇabhūsiyaṅgaṁ, taïlōkkāīsayaṁ vahaï // PaumaCa.105

uyarammi jaṁ paviṭṭhō, usabhō jaṇaṇīe kundasasivaṇṇō
usabhō tti tēṇa nāmaṁ, kayaṁ sē nābhīṇa tuṭṭēṇaṁ // PaumaCa.106

aṇudiyahaṁ parivaḍḍaï, aṅguṭhṭhayaamayalēhaṇavasēṇaṁ
suradārayaparikiṇṇō, kīlaṇayasaēsu kīlantō // PaumaCa.107

pattō sarīraviddhi, kālēṇa'ppēṇa paramalāyaṇṇō
lakkhaṇa-guṇāṇa nilaō, sirivacchukkiṇṇavacchayalō // PaumaCa.108

dhaṇupañcasaüccattaṁ, dēhaṁ nārāyavajjasaṁghayaṇaṁ
lakkhaṇasahassasahiyaṁ, ravi va tēēṇa pajjaliyaṁ // PaumaCa.109

āhāra-pāṇa-vāhaṇa-sayaṇā-''saṇa-bhūsaṇāiyaṁ vivihaṁ
dēvēhi tassa savaṁ, uvaṇijjaï takkhaṇē paramaṁ // PaumaCa.110

kālasabhāvēṇa taō, naṭṭēsu ya vivihakapṣarukkhēsu
taïyā ikkhurasō cciya, āhārō āsi maṇuyāṇaṁ // PaumaCa.111

vinnāṇa-sipparahiyā, dhammā-'dhammēṇa vajjiyā puhaī
kallāṇa-payaraṇāṇaṁ, na ya pāsaṇḍāṇa uppattī // PaumaCa.112

taïyā dhaṇaēṇa kayā. nayarī varakaṇagatuṅgaṣāgārā
navajōyaṇavitthiṇṇā, bārasa dīhā rayaṇapuṇṇā // PaumaCa.113

usabhajiṇēṇa bhagavayā, gāmā-''-gara-nagara-paṭṭaṇa-nivēsā
kallāṇa-payaraṇāṇi ya, sayaṁ ca sippāṇa uvaïṭuṁ // PaumaCa.114

rakkhaṇa karaṇaniuttā, jē tēṇa narā mahantadaḍhasattā
tē khattiyā pasiddhiṁ, gayā ya puhaïmmi vikkhāyā // PaumaCa.115


[p. 27]
vāṇijja-karisaṇāī, gōrakkhaṇa-pālaṇēsu ujjuttā
tē hōnti vaïsanāmā, vāvāraparāyaṇā dhīrā // PaumaCa.116

jē nīyakammanirayā, parapēsaṇakārayā niyayakālaṁ
tē hōnti suddavaggā, bahubhēyā cēva lōgammi // PaumaCa.117

jēṇa ya jugaṁ niviṭṭha, puhaīē sayalasattasuhajaṇaṇaṁ
tēṇa u jagammi ghuṭuṁ, taṁ kālaṁ kayajugaṁ nāma // PaumaCa.118

bhajjā sumaṅgalā jiṇa-varassa nandā taō bhavē bīyā
bharahāikumārāṇaṁ, puttasayaṁ tassa uppannaṁ // PaumaCa.119

dōṇi ya varadhūyāō, jōvaṇa-lāyaṇṇa-kanti-kaliyāō
bambhī vi sundarī vi ya, jaṇammi vikkhāyakittīō // PaumaCa.120

sāmanta-bhaḍa-purōhiya-sēṇāvaï-sēṭi-bhōiyāṇaṁ ca
dāvēi rāyanīī, lōgassa vi lōgasaṁbandhaṁ // PaumaCa.121

ēva rāyavarasiriṁ, bhuñjantassa u aïcchiō kālō
nīlaṁ vāsaṁ daṭuṁ, saṁvēgaparāyaṇō jāō // PaumaCa.122

karṭa ahō! vilambaï, lōō parapēsaṇēsu āsattō
ummattaō va naccaï, kuṇaï ya bahucēṭṭhiyasayāī // PaumaCa.123

maṇuyattaṇaṁ asāraṁ, vijulayācañcalaṁ havaï jīyaṁ
bahurōga-sōgakimikula-bhāyaṇabhūyaṁ havaï dēhaṁ // PaumaCa.124

dukkhaṁ suhaṁ ti mannaï, jīvō visayāmisēsu aṇurattō
puṇaravi bahuṁ vinaḍiuṁ, na muṇaï āuṁ parigalantaṁ // PaumaCa.125

ēyaṁ ciya visayasuhaṁ, asāsayaṁ ujjhiūṇa nissaṅgō
siddhisuhakāraṇatthaṁ, karēmi tava-saṁjamujjōyaṁ // PaumaCa.126

jāva ya cintēi imaṁ, saṁsārōcchēyakāraṇaṁ usabhō
tāva ya bhisantamaüḍā, dēvā lōgantiyā pattā // PaumaCa.117

kāūṇa sirapaṇāmaṁ, bhaṇanti sāhu tti nāha! paḍibuddhō
vōcchinnassa subahuō, kālō iha siddhimaggassa // PaumaCa.128


[p. 28]
ēē bhamanti jīvā, puṇaruttaṁ jammasāyarē bhīmē
jiṇavayaṇapōyalaggā, tarantu mā ṇē cirāvēhi // PaumaCa.129

ēvaṁ daḍhavavasāyassa tassa nikkhamaṇakāraṇē dēvā
turiyaṁ ca samaṇupattā, surindaṣamuhā caüviyappā // PaumaCa.130

namiūṇa jiṇavarinda, jayasadālā ya saharisaṁ tuṭṭhā
dhaya-chatta-cārucāmara-calantakarapallavasaṇāhā // PaumaCa.131

vajindanīla maragaya-candaṇamaṇikhaciyakaṇayaparivēḍhaṁ
āruhaï surasamāhiya-khandhaṁ tu sudaṁsaṇaṁ sibiyaṁ // PaumaCa.132

aha niggaō mahappā, nayarāō 'sura-narindaparikiṇṇō
tūrasahassasamāhaya–bandiyaṇugghuṭṭhajayasaddō // PaumaCa.133

varabaüla-tilaya-campaya-asōga-punnāga-nāgasusabhiddha
pattō pavarujjāṇaṁ, vasantatilayaṁ ti nāmēṇaṁ // PaumaCa.134

āpucchiūṇa savaṁ, māyā-piya-putta-sayaṇa-parivaggaṁ
tō muyaï bhūsaṇāī, kaḍisuttaya-kaḍaya-vatthāī // PaumaCa.135

siddhāṇa namukkāra, kāūṇa ya pañcamuṭṭhiyaṁ lōyaṁ
caühi sahassēhi samaṁ, pattō ya jiṇō paramadikkhaṁ // PaumaCa.136

vaïjjāuhō vi tāhē, kēsē maṇiṣaḍalayammi ghēttūṇaṁ
kāūṇa sirapaṇāmaṁ, khīrasamuddammi pakkhivaï // PaumaCa.137

nikkhamaṇamahāmahimaṁ, dēvā kāūṇa suravarasamaggā
namiūṇa jiṇavarinda, gayā ya niyayāim̐ ṭhāṇāī // PaumaCa.138

caühi sahassēhi samaṁ, samaṇāṇaṁ jiṇavarō mahābhāgō
gahiuvavāsō viharaï, vasuhaṁ saṁvaccharaṁ dhīrō // PaumaCa.139

kēēttha paḍhamamāsē, bīē taïē u jāva chammāsē
parisahabhaḍēhi tāva ya, bhaggā samaṇā aparisēsā // PaumaCa.140

bharahassa bhaēṇa gharaṁ, na ēnti taṇhāchuhākilantā vi
lajjāē gāravēṇa ya, tāhē raṇṇaṁ parivasanti // PaumaCa.141

aha tē chuhākilantā, phalāim̐ giṇhanti pāyavagaṇēsu
ambaratalammi ghuṭuṁ, mā gēṇhaha samaṇarūvēṇa // PaumaCa.142


[p. 29]
tāhē vakkalacīvara-kusapattaniyaṁsaṇā phalāhārā
sacchandamaïviyappā, bahubhēyā tāvasā jāyā // PaumaCa.143

[vidyādharāṇāmutpattiḥ —]
tāva ya jiṇassa pāsē, pattā nami-viṇami bhōgavarakaḍī
kāūṇa sirapaṇāma, pāyabbhāsē suhaniviṭṭhā // PaumaCa.144

bhōgasamuhāṇa tāṇaṁ, dharaṇindō āsaṇē taō caliē
sabaparivārasahiō, sō vi tahiṁ cēva saṁpattō // PaumaCa.145

namiūṇa pāyakamalē, uvaviṭhṭhō jiṇavarassa āsannē
pēcchaï taruṇajuvāṇē, 'dōṇṇi jaṇē ṣaṅkayadalacchē // PaumaCa.146

aha bhaṇaï nāgarāyā, bhō bhō! tumhēttha kiṁnimittēṇaṁ
asilaṭṭhigahiyahatthā, ubhaō vi ṭhiyā jiṇasayāsē? // PaumaCa.147

tō bhaṇaï namī vayaṇaṁ, amhaṁ natthēttha rāyavaralacchī
ēyanimittaṁ ca pahū!, jiṇassa pāsaṁ samallīṇā // PaumaCa.148

ēvaṁ ca bhaṇiyamētē, dharaṇēṇaṁ tassa balasamiddhāō
dinnāō takkhaṇaṁ ciya, vijjāō'ṇēyarūvāō // PaumaCa.149

uvaïṭṭhō ya nagavarō, vēyaḍḍhō tāṇa uttamō vāsō
pannāsa jōyaṇāī, vitthiṇṇō suddharayayamaō // PaumaCa.150

ubiddhō paṇavīsā, dōsu ya sēḍhīsu ubhayaō rammō
chajjōyaṇāim̐ dharaṇiṁ, kōsō cciya hōi ubēhō // PaumaCa.151

dakkhiṇasēḍhī gantuṁ, rahanēuracakavālapamuhāiṁ
pannāsa puravarāī, kayāim̐ namikhēyarindēṇa // PaumaCa.152

aha gayaṇavallahapuraṁ, uttarasēḍhīe [viṇami vikkhāyaṁ
varabhavaṇa-tuṅgatōraṇa-bahujiṇaharamaṇḍiyaṁ ca kayaṁ // PaumaCa.153

tattō ya dasagamittā, uvariṁ gandhava-kinnarāīṇaṁ
varabhavaṇamaṇḍiyāī, kiṁpurisāṇaṁ ca nayarāiṁ // PaumaCa.154

uvariṁ taō vi gantuṁ, pañca'nnē jōyaṇē siharapaṭuṁ
jiṇabhavaṇēsu maṇaharaṁ, unbhāsēntaṁ dasa disāō // PaumaCa.155

bhavaṇēsu tēsu niyayaṁ, cāraṇasamaṇā vasanti guṇavantā
sajjhāya-jhāṇanirayā, tavatēyasirīe dippantā // PaumaCa.156


[p. 30]
bahugāma-nayara-paṭṭaṇa-ārāmujjāṇa-kāṇaṇasamiddhā
maṇi-rayaṇa-kañcaṇujjala-jalantagharanivahapantīō // PaumaCa.157

varamahisi-gāipaürō, bahuvihadhaṇṇēṇa maṇaharālōō
sabōsahisaṁpannō, mahu-khīra-ghaēṇa pajjhariō // PaumaCa.158

aïuṇha-sīyarahiō, uvaghāyavivajiō payaïsōmō
najjaï ya dēvalōō, dēsō vijjāharāiṇṇō // PaumaCa.159

ravikiraṇakōmalāhaya-viyasiyavarakamalasarisavayaṇāō
vijjāharajuvaīō, bahuvihalāyaṇṇakaliyāō // PaumaCa.160

vijjāharā u tattha vi, vijābaladappagaviyā sūrā
dēvā va dēvalōē, bhuñjanti jahicchiē bhōē // PaumaCa.161

ēvaṁvihā ubhayasēḍhigayā mahantā, āhāra-pāṇa-sayaṇā-''saṇasaṁpaüttā
vijjāharā aṇuhavanti suhaṁ samiddhaṁ, dhamma karinti vimalaṁ ca jiṇōvaï8 // PaumaCa.162


iti paümacariē vijjāharalōgavaṇṇaṇō nāma taïō uddēsaō samattō


---------------------------------------------------------------------
[lōgaṭṭhii-usabha-māhaṇāhiyārō]

aha bhayavaṁ titthayarō, jhāṇaṁ mōttūṇa dāṇadhammaṭṭē
viharēūṇa pavattō, nagarā-''garamaṇḍiyaṁ vasuhaṁ // PaumaCa.1

paümēsu saṁcarantō, gayapuranayaraṁ kamēṇa saṁpattō
bahuguṇasayāṇa nilaō, vasaï nivō jattha sēyaṁsō // PaumaCa.2

majjhaṇhadēsayālē, gōyaracariyāe abhigaō nayaraṁ
gharapantīe bhamantō, diṭṭhō lōgēṇa titthayarō // PaumaCa.3


[p. 31]
candō va sōmavayaṇō, tēēṇa divāyarō va dippantō
lambiyakaraggajuyalō, sirivacchavihūsiyasarīrō // PaumaCa.4

varahāra-maüḍa-kuṇḍala-maṇi-mōttiyapaṭṭa-cāmarāīṇi
uvaṇēi jaṇavaō sē, na tēsu cittaṁ samalliyaï // PaumaCa.5

kēintha gaya-turaṅgama-rahavara-rayaṇāimaṇḍaṇāḍōvā
puraō ṭhavēnti tuṭṭhā, calaṇapaṇāmaṁ ca kāūṇaṁ // PaumaCa.6

savaṅgasundarāō, kannāō puṇṇacandavayaṇāō
dēnti jaṇā sōmamaṇā, bhikkhāsaṇṇaṁ ayāṇantā // PaumaCa.7

naṁ naṁ uvaṇēi jaṇō, taṁ taṁ nēcchaï jiṇō vigayamōhō
lambantajaḍābhārō, naravaïbhavaṇaṁ samaṇupattō // PaumaCa.8

pāsāyatalatthō viya, rāyā da₹ṇa jiṇavaraṁ ēntaṁ
saṁbhariya puvajammaṁ, pāyabbhāsaṁ samallīṇō // PaumaCa.9

[śrēyāṁsagr̥hē r̥ṣabhasya bhikṣāprāptiḥ —]
kāūṇa ya 'tikkhuttō, payāhiṇaṁ sayalapariyaṇasamaggō
calaṇēsu tassa paḍiō, harisavasubbhinnarōmañcō // PaumaCa.10

aha rayaṇabhāyaṇatthaṁ, agdhaṁ dāūṇa sababhāvēṇaṁ
calaṇajuyalappaṇāma, karēi vimalēṇa bhāvēṇaṁ // PaumaCa.11

saṁmajjiōvalittē, uddēsē tassa paramasaddhāē
sēyaṁsanaravarindō, ikkhurasaṁ dēi parituṭṭhō // PaumaCa.12

aha vōiuṁ payattō, vāō suhasīyalō surahigandhō
ṣaḍiyā ya rayaṇavuṭṭhī, kusumēhi samaṁ nahayalāō // PaumaCa.13

ghuṭaṁ ca ahō dāṇaṁ, dunduhighaṇagurugahīrasaddālaṁ
pattō paramabbhudayaṁ, varakallāṇaṁ naravarindō // PaumaCa.14

tō amara-cāraṇagaṇā, bhaṇanti sādhu tti paramapurisa! tumē
dhammarahassa mahājasa! bīyaṁ cakaṁ samuddhariyaṁ // PaumaCa.15

ēvaṁ kāūṇa jiṇō, pavattaṇaṁ dāṇavantacariyāē
sayaḍāmuhaüjjāṇē, pasatthajhāṇaṁ samārūḍhō // PaumaCa.16


[p. 32]
jhāyantassa bhagavaō, ēvaṁ ghāikkhaēṇa kammāṇaṁ
lōgā-'lōgapagāsaṁ, kēvalanāṇaṁ samuppannaṁ // PaumaCa.17

uppannammi ya nāṇē, uppajjaï āsaṇaṁ jiṇindassa
chattāichatta cāmara, tahēva bhāmaṇḍalaṁ vimalaṁ // PaumaCa.18

kappaḍumō ya dibō, dunduhighōsaṁ ca pupphavarisaṁ ca
savāisayasamaggō, jiṇavaraïḍḍhēi samaṇupattō // PaumaCa.19

nāūṇa samuppatti, kēvalanāṇassa āgayā dēvā
kāūṇa jiṇapaṇāmaṁ, uvaviṭhṭhā sannivēsēsu // PaumaCa.20

[r̥ṣabhajinadēśanā —]
bhaṇiyaṁ ca gaṇaharēṇaṁ, bhayavaṁ jīvā aṇantasaṁsārē
parihiṇḍanti aṇāhā, tāṇuttāraṁ parikahēhi // PaumaCa.21

aha sāhiuṁ payattō, jalaharagambhīramahuranigghōsō
suramaṇuyamajjhayārē, duvihaṁ dhammaṁ jiṇavarindō // PaumaCa.22

pañca ya mahatvayāī, samiīō pañca tiṇṇi guttīō
ēsō hu samaṇadhammō, jōgavisēsēṇa bahubhēō // PaumaCa.23

pañcāṇubayajuttō, sattahi sikkhāvaēhi parikiṇṇō
ēsō viṁ sāvayāṇaṁ, dhammō uddēsavirayāṇaṁ // PaumaCa.24

dhammēṇa lahaï jīvō, sura-māṇusaparamasōkkhamāhappaṁ
dukkhasahassāvāsaṁ, pāvaï narayaṁ ahammēṇaṁ // PaumaCa.25

mēhēṇa viṇā vuṭṭhī, na hōi na ya bīyavajjiyaṁ sassaṁ
taha dhammēṇa virahiyaṁ, na ya sōkkhaṁ hōi jīvāṇaṁ // PaumaCa.26

jaï vi hu tavaṁ vigiṭṭa, karanti annāṇiyā payattēṇaṁ
taha vi hu kiṁkaradēvā, havanti cajhyā taō tiriyā // PaumaCa.27


[p. 33]
tē bhavasahassapaürē, saṁsārē cāuraṅgamaggammi
dukkhāṇi aṇuhavantā, aṇantakālaṁ paribhamanti // PaumaCa.28

jiṇavaradhammaṁ kāūṇa, nivvuyā hōnti kēi ahamindā
kappālayāhivattaṁ, avarē pāvanti daḍhadhammā // PaumaCa.29

jē vi ya nigganthāṇaṁ, thuī paüjjanti savabhāvēṇaṁ
tē tassa phalaguṇēṇaṁ, na ya kugaïpahaṁ pavajjanti // PaumaCa.30

sōūṇa dhammavayaṇaṁ, jiṇavarakahiyaṁ narā-'marasamūhā
sammattaladdhabuddhī, saṁvēgaparāyaṇā muiyā // PaumaCa.31

kēittha samaṇasīhā, havanti vavagayapariggahā-''rambhā
pañcāṇubayajuttā, kēi puṇa sāvayā jāyā // PaumaCa.32

ēvaṁ sura-naravasahā, kahāvasāṇē jiṇaṁ paṇamiūṇaṁ
sabaï pariyaṇasahiyā, gayā ya niyayāim̐ ṭhāṇāī // PaumaCa.33

viharaï jattha jiṇindō, sō dēsō saggasannihō hōi
jōyaṇasayaṁ samantā, rōgādivivajiō rammō // PaumaCa.34

aha usahasēṇapamuhā, caürāsīyaṁ tu gaṇaharā tassa
uppannā ya sahassā, tāvaïyā cēva samaṇāṇaṁ // PaumaCa.35

tāva ya cakkaharattaṁ, saṁpattaṁ bharaharāiṇā sayalaṁ
hayagayajuvaïsamaggō, caüdasarayaṇāhiyō dhōrō // PaumaCa.36

usabhajiṇassa bhagavō, puttasayaṁ candasūrasarisāṇaṁ
samaṇattaṁ paḍivannaṁ, saē ya dēhē niravayakkhaṁ // PaumaCa.37

takkhasilāe mahappā, bāhubalī tassa niccapaḍikūlō
bharahanarindassa sayā, na kuṇaï āṇā-paṇāmaṁ sō // PaumaCa.38

aha ruṭṭhō cakkaharō, tassuvariṁ sayalasāhaṇasamaggō
nayarassa turiyacavalō, viṇiggaō sayalabalasahiō // PaumaCa.39

pattō takkhasilapuraṁ, jayasadugghuṭṭhakalayalārāvō
jujjhassa kāraṇatthaṁ, sannaddhō takkhaṇaṁ bharahō // PaumaCa.40

bāhubalī vi mahappā, bharahanarindaṁ samāgayaṁ sōuṁ
bhaḍacaḍayarēṇa mahayā, takkhasilāō 'viṇijjāō // PaumaCa.41


[p. 34]
baladappagabiyāṇaṁ, ubhayabalāṇaṁ rasantatūrāṇaṁ
ābhiṭṭaṁ paramaraṇaṁ, naccantakabandhapēcchaṇayaṁ // PaumaCa.42

bhaṇiō ya bāhubaliṇā, cakkaharō kiṁ vahēṇa lōyassa?
dōṇhaṁ pi hōu jujjhaṁ, diṭṭīmuṭṭhīhi raṇamajjhē // PaumaCa.43

ēvaṁ ca bhaṇiyamēttē, diṭṭhījujhaṁ taō samanbhaḍiyaṁ
bhaggō ya cakkhupasarō, paḍhamaṁ ciya nijiō bharahō // PaumaCa.44

puṇaravi bhuyāsu laggā, ēkkakaṁ kaḍhiṇadappamāhappā
calacalaṇapīṇapēllaṇa-karayalaparihatthavicchōhā // PaumaCa.45

addhataḍijōttabandhaṇa-avahanthuvattakaraṇanimmaviyā
jujjhanti savaḍahuttā, abhaggamāṇā mahāpurisā // PaumaCa.46

ēvaṁ bharahanarindō, nihaō bhuyavikkamēṇa saṁgāmē
tō muyaï cakkarayaṇaṁ, tassa vahanthaṁ paramaruṭṭō // PaumaCa.47

viṇivāyaṇaasamatthaṁ, gantūṇa sudarisaṇaṁ paḍiniyattaṁ
bhuyabalaparakkamassa vi saṁvēgō takkhaṇuppannō // PaumaCa.48

[bāhubalidīkṣā —]
jaṁpaï ahō! akajjaṁ, jaṁ jāṇantā vi visayalōbhillā
purisā kasāyavasagā, karēnti ēkkakkamavi rōhaṁ // PaumaCa.49

chārassa kaē nāsanti, candaṇaṁ mōttiyaṁ ca dōratthē
taha maṇuyabhōgamūḍhā, narā vi nāsanti dēviḍḍhi // PaumaCa.50

mōttu kasāyajujjhaṁ, saṁjamajujjhēṇa jujjhimō iṇhi
parisahabhaḍēhi samayaṁ, jāva ṭhiō uttamaṭṭammi // PaumaCa.51

namiūṇa jiṇavarindaṁ, lōyaṁ kāūṇa tattha bāhubalī
vōsiriyasabasaṅgō, jāō samaṇō samiyapāvō // PaumaCa.52

kāūṇa sirapaṇāmaṁ, cakkaharō bhaṇaï mahuravayaṇēhiṁ
mā gēṇhasu pabajē, bhuñjasu rajjaṁ mahābhāgaṁ // PaumaCa.53

saṁvaccharapaḍimatthaṁ, bāhubalī paṇamiūṇa cakkaharō
sayalabalēṇa samaggō, sāēyapuriṁ samaṇupattō // PaumaCa.54


[p. 35]
bāhubalī vi mahappā, uppāḍiya kēvalaṁ tavabalēṇaṁ
niṭṭaviyaaṭṭhakammō, dukkhavimōkkhaṁ gaō mōkkhaṁ // PaumaCa.55

[bharatasya r̥ddhiḥ —]
bharahō vi cakkavaṭṭī, ēgacchattaṁ imaṁ bharahavāsaṁ
bhuñjaï bhōgasamiddhaṁ, indō iva dēvalōyammi // PaumaCa.56

vijjāharanayarasamā, gāmā nayarā vi dēvalōyasamā
rāyasamā gihavaïṇō, dhaṇayasamā hōnti naravaïṇō // PaumaCa.57

caüsaṭṭhi sahassāī, juvaīṇaṁ paramarūvadhārīṇaṁ
battīsaṁ ca sahassā, rāīṇaṁ baddhamaüḍāṇaṁ // PaumaCa.58

mattavaravāraṇāṇaṁ, caürāsīiṁ ca sayasahassāiṁ
tāvaïyā parisaṁkhā, rahāṇa dhaya-chattacindhāṇaṁ // PaumaCa.59

aṭṭhārasa kōḍīō, turayāṇaṁ pavaravēgadacchāṇaṁ
kiṁkaranaranārīṇaṁ, kō tassa karēja parisaṁkhā // PaumaCa.60

cōddasa ya mahārayaṇā, nava nihaō'ṇēgabhaṇḍaparipuṇṇā
jala-thalarayaṇāvāsā, rakkhijjantē suragaṇēhiṁ // PaumaCa.61

puttāṇa ya pañca sayā, amarakumārōvabhōgadullaliyā
bharahassa cakkavaïṇō, rajjavibhūī samaṇupattā // PaumaCa.62

jassa ya jīhāṇa sayaṁ, buddhivibhāgō havēja vitthiṇṇō
sō vi maṇūsō na taraï, tassa kahēuṁ sayalarajaṁ // PaumaCa.63

[brāhmaṇānāmutpattiḥ —]
aha ēvaṁ parikahiē, puṇaravi magahāhivō ṣaṇamiūṇaṁ
pucchaï gaṇaharavasahaṁ, maṇaharamahurēhi vayaṇēhiṁ // PaumaCa.64

vaṇṇāṇa samuppattī, tiṇhaṁ pi suyā maē aparisēsā
ēttō kahēha bhayavaṁ, uppattī suttakaṇṭhāṇaṁ // PaumaCa.65

hiṁsanti sabajīvē, karēnti kammaṁ sayā muṇiviruddhaṁ
taha viya vahanti gavaṁ, dhammanimittammi kāūṇaṁ // PaumaCa.66


[p. 36]
ēvaṁ ca bhaṇiyamēttē, gaṇaharavasahō kahēi bhūyatthaṁ
nisuṇēhi tāva naravaï, ēgamaṇō māhaṇuppattiṁ // PaumaCa.67

sāēyapuravarīē, ēgantē nābhinandaṇō bhayavaṁ
ciṭṭhaï susaṅghasahiō, tāva ya bharahō samaṇupattō // PaumaCa.68

paṇaüttamaṅgamaggō, karajuyalaṁ kariya tassa pāmūlē
tō bhaṇaï cakkavaṭṭī, vayaṇamiṇaṁ mē nisāmēha // PaumaCa.69

bhayavaṁ! aṇuggahatthaṁ, karantu samaṇā imē samiyaṣāvā
bhuñjantu majjha gēhē, parisuddhaṁ phāsuyāhāraṁ // PaumaCa.70

tō bhaṇaï jiṇavarindō, bharaha na kappaï imō u āhārō
samaṇāṇa saṁjayāṇaṁ, kīyagaḍuddēsaniṣphaṇṇō // PaumaCa.71

ēvaṁ suṇittu vayaṇaṁ, rāyā cintēi tāgayamaṇēṇaṁ
uggaṁ tavōvihāṇaṁ caranti samaṇā samiyamōhā // PaumaCa.72

na ya bhuñjanti maharisī, maha gēhē maggiyā vi puṇaruttaṁ
tō sāvayāṇa dāṇaṁ, dēmi phuḍaṁ anna-pāṇāi // PaumaCa.73

ētē vi ya gihidhammē, pañcāṇuvayaguṇēsu uvaüttā
bhuñjāvēmi ya bahusō, hōhī dāṇassa puṇṇaphalaṁ // PaumaCa.74

saddāviyā ya tēṇaṁ, sāyāracarittadhāriṇō sakē
turiyaṁ ca samallīṇā, micchattāī narā taïyā // PaumaCa.75

na ya tē riyanti bhavaṇaṁ, dadu java-vīhiyaṅku rē puraō
kāgaṇirayaṇēṇa taō, suttaṁ ciya sāvayāṇa kayaṁ // PaumaCa.76

tō anna-pāṇa-dāṇā''saṇēsu saṁpūiyāṇa uṣpannaṁ
gavaṁ ciya aïtuṅgaṁ, vahanti itthaṁ kayattha'mhē // PaumaCa.77

maïsāyarēṇa bhaṇiō, bharahanarindō sahāē majjhammi
jaha jiṇavarēṇa bhaṇiyaṁ, taṁ ēkkamaṇō nisāmēhi // PaumaCa.78

jāṇaṁ tumē narāhiva! sammāṇō paḍhamasāvayāṇa kaō
tē vīrassa'vasāṇē, hōhinti kutitthaṣāsaṇḍā // PaumaCa.79

aliyavayaṇēsu satthaṁ, kāūṇaṁ vēyanāmadhēyaṁ tē
hiṁsābhāsaṇamittaṁ, jannēsu pasū vahissanti // PaumaCa.80

vivarīyavittidhammā, ārambha-pariggahēsu aṇiyattā
sayamēva mūḍhabhāvā, sēsaṁ pi jaṇaṁ vimōhanti // PaumaCa.81


[p. 37]
sōūṇa vayaṇamēyaṁ, parikuviō naravaī bhaṇaï ēvaṁ
sigdhaṁ ciya nayarāō, savē vi karēha nidēsā // PaumaCa.82

lōgēṇa hammamāṇā, saraṇaṁ titthaṁkaraṁ samallīṇā
tēṇa ya nivāriyā tē, pattharapaharēsu hammantā // PaumaCa.83

mā haṇasuputta! ēē, jaṁ usabhajiṇēṇa vāriō bharahō
tēṇa imē sayala cciya, vuccanti ya māhaṇā lōē // PaumaCa.84

jē vi ya tē ṣaḍhamayaraṁ, pavajaṁ gēṇhiūṇa parivaḍiyā
tē vakkalaparihāṇā, tāvasapāsaṇḍiṇō jāyā // PaumaCa.85

tāṇa ya sīsa-pasīsā, mōhantā naṇavayaṁ kusatthēsu
bhiggaṅgiramādīyā, jāyā bījaṁ vasumaīē // PaumaCa.86

ēsā tē parikahiyā, uppattī māhaṇāṇa bhūyatthaṁ
ēttō suṇasu narāhiva, puradēvajiṇassa nivāṇaṁ // PaumaCa.87

bhayavaṁ tilōyanāhō, dhammapadaṁ darisiūṇa lōgassa
aṭṭhāvayammi sēlē, nivāṇamaṇuttaraṁ pattō // PaumaCa.88

bharahō vi cakkavaṭṭī, tiṇamiva caïūṇa rāyavaralacchō
jiṇavarapahaṣaḍivannō, abārāhaṁ sivaṁ pattō // PaumaCa.89

ēvaṁ maē sēṇiya! tujjha siṭṭhā, lōgaṭṭiī puvajaṇāṇuciṇṇā
suṇāhi ēttō vimalappahāvā, cattāri nāmēhi narindavaṁsā // PaumaCa.90


iti paümacariē lōgaṭṭii-usabha-māhaṇāhigārō nāma caütthō uddēsaō samattō


---------------------------------------------------------------------
[rakkhasavaṁsāhiyārō]

cattāri mahāvaṁsā, naravaï puhaïmmi jē u vikkhāyā
tāṇaṁ puṇa bahubhēyā, havanti avarassa saṁjuttā // PaumaCa.1

ikkhāga paḍhamavaṁsō, biiō sōmō ya hōi nāyabō
vijjāharāṇa taïō, havaï caütthō u harivaṁsō // PaumaCa.2


[p. 38]
[ikṣvākuvaṁśaḥ —]
bharahassa paḍhamaputtō, āiccajasō tti nāma vikkhāō
tassa ya sīhajasō cciya, puttō tassēva balabhaddō // PaumaCa.3

vasubala mahābalō ciya, amiyabalō cēva hōi nāyabō
jāō subhaddanāmō, sāyarabhaddō ya ravitēō // PaumaCa.4

sasipaha pabhūyatēō, tēyassī tāvaṇō payāvī ya
aïviriō ya narindō, tassa ya puttō mahāviriō // PaumaCa.5

uiyaparakkamanāmō, tassa vi ya mahindavikkamō puttō
sūrō indajuiṇṇō, mahaï mahāindaī rāyā // PaumaCa.6

tattō pabhū bibhū vi ya, aridamaṇō cēva vasahakēū ya
rāyā vi ya garuḍakō, taha ya miyaṅkō samuppannō // PaumaCa.7

ētē naravaravasahā, puhaïṁ dāūṇa niyayaputtāṇaṁ
nikkhantā khāyajasā, sivamayalamaṇuttaraṁ pattā // PaumaCa.8

ēsō tē parikahiō, āicca sāisaṁbhavō vaṁsō
ēttō suṇāhi naravara! uppattī sōmavaṁsassa // PaumaCa.9

[sōmavaṁśa: —]
usabhassa bīyaputtō, bāhubalī nāma āsi vikkhāō
tassa ya mahappabhāvō, puttō sōmappabhō nāma // PaumaCa.10

ēttō mahābalō ciya, subalō bāhubali ēvamāīyā
sōmappahassa vaṁsē, uppannā naravaī bahusō // PaumaCa.11

kēēttha gayā mōkkhaṁ, pavajaṁ gihiūṇa dhuyakammā
avarē puṇa dēvattaṁ, pattā tava-saṁjamabalēṇaṁ // PaumaCa.12

ēvaṁ tu sōmavaṁsō, naravaï! kahiō maē samāsēṇaṁ
vijjāharāṇa vaṁsaṁ, bhaṇāmi ēttō nisāmēhi // PaumaCa.13

[vidyādharavaṁśaḥ —]
nāmēṇa rayaṇamālī, namirāyasuō mahābalasamiddhō
tassa vi ya rayaṇavajjō, rayaṇarahō cēva uppannō // PaumaCa.14


[p. 39]
jāō ya rayaṇacittō, candarahō vajjasaṅghanāggē ya
sēṇō ya vajadattō, rāyā vajjaddhaō jāō // PaumaCa.15

vajjāuhō ya vajō, suvajja vajaṁgharō mahāsattō
vajjābha vajjabāhū, vajjaṅkō nāma vikkhāō // PaumaCa.16

aha vajjasundarō vi ya, vajjāsō vajapāṇirāyā ya
uppannō ya naravaī, vajjasujaṇhū ya vajjō ya // PaumaCa.17

vijūmuhō suvayaṇō, rāyā taha vijudattanāmō ya
vijū ya vijutēō, taḍivēō bijudāḍhō ya // PaumaCa.18

ēē khēyaravasahā, vijjā-bala-siddhisārasaṁpuṇṇā
dāūṇa rāyalacchī, suēsu kālēṇa vōlīṇā // PaumaCa.19

aha annayā kayāī, dōsu vi sēḍhīsu sāmiō rāyā
nāmēṇa vijjudāḍhō, avaravidēhaṁ gaō sahasā // PaumaCa.20

diṭṭhō ya saṁjayantō, tēṇa bhamantēṇa saṁjamārūḍhō
ghēttūṇa pāvaguruṇā, ihāṇiō pañcasaṁgamayaṁ // PaumaCa.21

ṭhaviūṇa girivarindē, pattharapaharēhi khēyarasamaggō
āhaṇaï niraṇukampō, taha vi ya jōgaṁ na chaḍḍa i // PaumaCa.22

uvasaggammi bahuvihē, tassa sahantassa jōgajuttassa
samacittassa bhagavaō, uppannaṁ kēvalaṁ nāṇaṁ // PaumaCa.23

ēyammi dēsa kālē, dharaṇindō āgaō muṇisayāsa
namiūṇa tassa calaṇē, vijākōsaṁ taō haraï // PaumaCa.24

jiṇabhavaṇa-muṇivarāṇaṁ, uvariṁ gacchējja jō balummattō
sō vijjāparibhaṭṭō, hōhī vijjāharō niyamā // PaumaCa.25

kāuṇa samayamēyaṁ, vijjāō samappiūṇa dharaṇindō
pucchaï muṇivaravasahaṁ, ghōruvasaggassa saṁbandhaṁ // PaumaCa.26

aha bhaṇaī saṁjayantō, caügaïvitthiṇṇadīhasaṁsārē
gāmē u sayaḍanāmē, kaha vi bhamantō samuppannō // PaumaCa.27

vaṇiyakulammi hiyakarō, nāmēṇa ahaṁ susāhupaḍisēvī
ajjava-maddavajuttō, jāō pariṇāmajōgēṇaṁ // PaumaCa.28

kālaṁ kāūṇa taō, kusumāvaïsāmiō samuppannō
sirivaddhaṇō tti nāmaṁ, jāō haṁ naravaī taïyā // PaumaCa.29


[p. 40]
tatthēva āsi gāmē, vippō sō kucchiyaṁ tavaṁ kāuṁ
kālagaō suralōē, dēvō apṣiḍḍiō jāō // PaumaCa.30

tattō cuō samāṇō, jalaṇasihō bambhaṇō samuppannō
sirivaddhaṇassa taïyā, purōhiō sañcavāī sō // PaumaCa.31

vaṇiyassa tēṇa dabaṁ, avalattaṁ tattha niyamadattassa
gaṇiyāe taō vippō, nāmāmudaṁ niō jūē // PaumaCa.32

gantūṇa tassa gēhaṁ, nāmāmuddacchalēṇa rayaṇāī
cēḍīē āṇiūṇaṁ, samappiyāiṁ ca vaṇiyassa // PaumaCa.33

ghēttūṇa ya sabassa, vippō nivāsiō puravarāu
vēraggasamāvannō, kāūṇa tavaṁ samāḍhattō // PaumaCa.34

mariūṇa ya māhindē, dēvō hōūṇa varavimāṇammi
tattō cuō samāṇō, uppannō vijudāḍhō tti // PaumaCa.35

sidivaddhaṇō vi ya tavaṁ, kāuṁ dēvattaṇāu caviūṇaṁ
avaravidēhammi taō, jāō haṁ saṁjayantamuṇī // PaumaCa.36

tēṇāṇubandhajaṇiō, kōvaggī darisaṇindhaṇāiṇṇō
vijjāharassa ēṇhi, uvasagganihēṇa pajjaliō // PaumaCa.37

jō āsi niyamadattō, sō vihu dhammaṁ puṇō samajjēuṁ
mariūṇa tumaṁ ēsō, dharaṇindattē samuppannō // PaumaCa.38

sōūṇa pagayamēyaṁ, khāmēūṇaṁ muṇiṁ sadharaṇindaṁ
paricayaï visayasōkkhaṁ, dikkhābhimuhō nivō jāō // PaumaCa.39

dharaṇindō muṇivasahaṁ, kāūṇa payāhiṇaṁ ca tikkhuttō
sabaparivārasahiō, niyayaṭṭhāṇaṁ gaō sahasā // PaumaCa.40

aha tattha vijudāḍhassa nandaṇō daḍharahō tti nāmēṇaṁ
tassa vi ya paṭṭabandhaṁ, kāūṇa tavaṁ gaō mōkkhaṁ // PaumaCa.41

tattō ya āsadhammō, jāō assāyarō kumāravarō
āsaddhaō narindō, paümanihō paümamālī ya // PaumaCa.42

paümaraha sīhavāhō, mayadhammō mēhasīha saṁbhūō
sīhaddhaō sasaṅkō, candakō candasiharō ya // PaumaCa.43

indarahō candarahō, sasaṅkadhammō ya āuhō cēva
rattaṭṭhō haricandō, puracandō puṇṇacandō ya // PaumaCa.44

vālinda candacūḍō, gayaṇindu durāṇaṇō naravarindu
rāyā ya ēkacūḍō, dōcūḍa ticūḍa caücūḍō // PaumaCa.45

jāō ya vajacūḍō, bahucūḍō sōhacūḍanāmō ya
jalaṇajaḍi akkatēō, ēvaṁ vijjāharā bahusō // PaumaCa.46


[p. 41]
kēēttha gayā mōkkhaṁ, annē puṇa varavimāṇavāsēsa
uvavannā guṇapuṇṇā, jiṇavaradhammāṇubhāvēṇaṁ // PaumaCa.47

[ajitajinacaritam —]
ēvaṁ tē parikahiō, vaṁsō vijjāharāṇa saṁkhēvaṁ
ēttō suṇasu narāhiva, bīyajiṇindassa uppattī // PaumaCa.48

usabhajiṇajammasamaē, jē suhayarā lōē
ōsariūṇa pavattā, āu-balussēha-tava-niyamā // PaumaCa.49

paraṁparāē, samaïkvantēsu puhaïṣālēsu
sāēyapuravarīē, dharaṇidharō naravarō jāō // PaumaCa.50

tassa ya guṇāṇurūvō, puttō tiyasaṁjaō samuppannō
tassa vi ya indalēhā, bhajjā puttō ya jiyasattū // PaumaCa.51

pōyaṇapurammi rāyā, āṇandō tassa kamalamāla tti
mahilā rūvapaḍāgā, vijayā ya suyā varakumārī // PaumaCa.52

pariṇīyā guṇapuṇṇā, jiyasattunarāhivēṇa kayapuṇṇā
tiyasaṁjaō vi siddhiṁ, kaïlāsagirimmi saṁpattō // PaumaCa.53

aha annayā kayāī, jāō titthaṁkarō ajiyasāmī
dēvēhiṁ tassa sahasā, ahisēyāī kayaṁ sarva // PaumaCa.54

rajaṁ kāūṇa taō, ujjāṇē juvaïparimiō dacha
paṅkayavaṇaṁ milāṇaṁ, vēraggamaṇō vicintēi // PaumaCa.55

jaha ēvaṁ paümasaraṁ, mayaranduddāmakusumariddhilaṁ
hōūṇa puṇō nihaṇaṁ, vaccaï taha māṇusattaṁ pi // PaumaCa.56

āpucchiūṇa ēttō, māyā-pii-putta-pariyaṇaṁ sarva
pubavihāṇēṇa jiṇō, pavajjamuvāgaō dhīrō // PaumaCa.57

dasa ya sahassā taha patthivāṇa mōttūṇa rāyariddhīō
nigganthā pavaïyā, jiṇēṇa samayaṁ mahāsattā // PaumaCa.58

chaṭṭōvavāsaniyamē, sāēyapurammi bambhadattēṇaṁ
dinnaṁ phāsuyadāṇaṁ, vihiṇā bahubhēyasaṁjuttaṁ // PaumaCa.59

aha bārasamē varisē, kēvalanāṇaṁ taō samuppannaṁ
cōttīsaṁ ca aïsayā, aṭṭha mahāpāḍihērā ya // PaumaCa.60


[p. 42]
uppannā ya gaṇaharā, navaī samaṇā navōṇayaṁ lakkhaṁ
saṁjama-sīladharāṇaṁ, guṇariddhivisēsapattāṇaṁ // PaumaCa.61

[sagaracakricaritam —]
tiyasaṁjayassa puttō, bīō cciya vijayasāyarō nāmaṁ
tassa vi ya hōi bhajjā, sumaṅgalā rūvasaṁpannā // PaumaCa.62

tīē gabbhammi suō, jāō sagarō tti nāma vikkhāō
cōddasarayaṇāhivaī, saṁpattō cakkavaṭṭittaṁ // PaumaCa.63

ēyantarammi sēṇiya! jaṁ vattaṁ taṁ suṇēhi ēgamaṇō
atthi ihaṁ vēyaḍḍē, rahanēuracakkavālapuraṁ // PaumaCa.64

vijāharāṇa rāyā, puṇṇaghaṇō nāma tattha vikkhāō
aha mēghavāhaṇō sē, puttō guṇarūvasaṁpannō // PaumaCa.65

uttarasēḍhīe ṭhiyaṁ, nayaraṁ ciya gayaṇavallahaṁ nāma
parivasaï tattha rāyā, sulōyaṇō khēyarāhibaī // PaumaCa.66

tassa ya sahassanayaṇō, puttō dhūyā ya rūvasaṁpannā
taṁ cēva pavarakannaṁ, puṇṇaghaṇō maggaē payaō // PaumaCa.67

bahusō jāijjantī, na ya dinnā tēṇa tassa sā kannā
nēmittiyavayaṇēṇaṁ, sagaranarindassa uddiṭṭhā ॥ // PaumaCa.68

kannānimittahēṭha, puṇṇaghaṇa-sulōyaṇāṇa ābhiṭṭa
jujhaṁ mahantaghōraṁ rahavara-gaya-turaya-pāikkaṁ // PaumaCa.69

jāva ya paharasamiddhaṁ, dōṇha vi jujhaṁ uiṇṇasēṇṇāṇaṁ
tāva ya sahassanayaṇō, ghēttūṇa sahōyarīṁ naṭṭhō // PaumaCa.70

hantūṇa samaramajhē, sulōyaṇaṁ pavisiūṇa nayarammi
kannaṁ apēcchasāṇō, puṇṇaghaṇō āgaō sapuraṁ // PaumaCa.71

tāva ya sahassaṇayaṇō, apahuppantō balēṇa parihīṇō
acchaï araṇṇamajjhē, kālakkhēvaṁ paḍikkhantō // PaumaCa.72

tāva ya āsēṇa hiō, cakkaharō āṇiō tamuddēsaṁ
tassa ciya niyayabhaïṇī, sahassanayaṇēṇa sē dinnā // PaumaCa.73

mahilārayaṇa maṇaharaṁ, daṭṭhūṇa narāhivō suparituṭṭō
vijjāharassa niyayaṁ, dēi samiddhaṁ mahārajaṁ // PaumaCa.74


[p. 43]
aha cakkavālanayaraṁ, sahassanayaṇēṇa vēḍhiyaṁ sabaṁ
niṣphiḍaï savaḍahuttō, puṇṇaghaṇō sāhaṇasamaggō // PaumaCa.75

saṁgāmammi pavattē, bahulōhiyakaddamē paramaghōrē
gāḍhapahāraṣaraddhō, puṇṇaghaṇō pāviō nihaṇaṁ // PaumaCa.76

ghaṇavāhaṇō vi tāhē, vēriyavittāsiō palāyantō
bhayajaṇiyaturiyavēgō, ajiyajiṇindaṁ gaō saraṇaṁ // PaumaCa.77

indēṇa pucchiō sō, kīsa tumaṁ bhayapavēiyasarīrō
tēṇa vi ya tassa siṭuṁ, vēranimittaṁ jahāvattaṁ // PaumaCa.78

aha tassa maggalaggō, sahassanayaṇō ravi va pajjaliō
pēcchaï tamatimiraharaṁ, jiṇassa bhāmaṇḍalaṁ divaṁ // PaumaCa.79

mōttūṇa niyayagavaṁ, thōūṇa jiṇaṁ parāe bhattīē
tatthēva sanniviṭṭhō, naccāsannē samōsaraṇē // PaumaCa.80

dōṇha vi piūṇa cariyaṁ, vijjāharapatthivāṇa puvabhavaṁ
pucchaï gaṇaharavasahō, kēvalanāṇī parikahēi // PaumaCa.81

[puṇyaghanatrilōcanayōḥ pūrvabhavaḥ —]
atthēttha bharahavāsē, āiccaṣabhē purē maṇabhirāmē
caükōḍidhaṇasamiddhō, vāṇiyaō bhāvaṇō nāmaṁ // PaumaCa.82

kittimaï tti surūvā, mahilā puttō ya tassa haridāsō
dhaṇalōbhēṇa ya caliō, pōēṇa ya bhāvaṇō taïyā // PaumaCa.83

niyayaṁ dava-gharasiriṁ, dāūṇa suyassa vivihaüvaēsaṁ
tō niggaō gharāō, suhanakkhattē karaṇajuttē // PaumaCa.84

aha sō jūēṇa jiō, haridāsō cōriyaṁ suraṅgāē
kāūṇa samāḍhattō, rāyagharaṁ patthiō taïyā // PaumaCa.85

jattaṁ kāūṇa taō, saṁpattō bhāyaṇō niyayagēhaṁ
na ya pēcchaï haridāsaṁ, pucchaḍ mahilaṁ payattēṇaṁ // PaumaCa.86

tīē vi tassa siṭṭa, haridāsō cōriyaṁ suraṅgāē
dabassa kāraṇaṭṭhā, rāyaharaṁ patthiō navaraṁ // PaumaCa.87

sō tassa maraṇabhīō, jāva ya santō karēi ēgamaṇō
tāva cciya saṁpattō, haridāsō appaṇō gēhaṁ // PaumaCa.88

paricintiūṇa ēttō, kō vi mahaṁ vēriō samallīṇō
āhaṇaï pāvakammō, khaggapahārēṇa sē sīsaṁ // PaumaCa.89


[p. 44]
mārēūṇa ya piyaraṁ, kāūṇa ya tassa pēyakaraṇijjaṁ
puhaīyalaṁ bhamantō, sō vi hu maraṇaṁ samaṇupattō // PaumaCa.90

jō bhāvaṇō tti nāma, puṇṇaghaṇō sō ihaṁ samuppannō
jō vi hu tassā''si suō, sulōyaṇō sō vi nāyavō // PaumaCa.91

ēvaṁ pubabhavagayaṁ, vēraṁ vijjāharāṇa sōūṇaṁ
mā hōha kalusahiyayā, vēraṁ dūrēṇa vajaha // PaumaCa.92

aha bhaṇaï cakkavaṭṭī, puṇṇaghaṇa-sulōyaṇāṇa jaṁ vattaṁ
cariyaṁ suyaṁ mahāyasa! kahēha ēttō suyāṇaṁ pi // PaumaCa.93

[sahasranayanamēghavāhanayōḥ pūrvabhavaḥ —]
jambuddīvē bharahē, paümapurē rambhakō tti nāmēṇaṁ
tassā''si paramasīsā, sasī ya āvaliyanāmō ya // PaumaCa.94

āvaliṇā gantūṇaṁ, kīyā gōdhēṇu gōulē pavarā
mōla jāva na dijjaï, tāva sasī tattha saṁpattō // PaumaCa.95

sigcha ciya tēṇa kaō, dōṇha vi bhēō susatthakusalēṇaṁ
gōvālaēṇa samayaṁ, kāūṇaṁ kūḍamantaṇayaṁ // PaumaCa.96

gōdhēṇu tēṇa gahiyā, nāyaṁ iyarēṇa jujjhamāvannaṁ
pahaō āvalināmō, maō ya mēcchō samuppannō // PaumaCa.97

sasi mullatthaṁ ca tayā, vikkēūṇaṁ jahāṇusārēṇaṁ
avibhinnamuhacchāō, līlāe samāgaō gēhaṁ // PaumaCa.98

aha annayā kayāī, gacchantō tāmalittinayaraṁ sō
sasiō mēcchēṇa haō, maō ya vasahō samuppannō // PaumaCa.99

tattō vi pāvaguruṇā, vasahō mēcchēṇa māriuṁ khaddhō
uppannō majjārō, mēcchō vi hu mūsaō jāō // PaumaCa.10

annōnnamāraṇaṁ tē, kāūṇaṁ naraya-tiriyajōṇīsu
saṁbhamadēvassa taō, dōṇṇi vi dāsā samuppannā // PaumaCa.101

dāsā sahōyarā tē, jāyā nāmēṇa kūḍa-kāvaḍiyā
jiṇaharaniōgakaraṇē, tē ya niuttā u inbhēṇaṁ // PaumaCa.102

kālaṁ kāūṇa taō, dōṇi vi bhūyāhivā samuppannā
paḍhamō rūvāṇandō, surūvanāmō bhavē bīō // PaumaCa.103


[p. 45]
sasiō cuō samāṇō, kulaṁdharō rāyavali samuppannō
avarō ttha 'pussabhūī, tatthēva purōhiō jāō // PaumaCa.104

mittā hōūṇa taō, pīī chēttūṇa saïriṇīe kaē
aha 'pussabhūi ēttō, icchada ya kulaṁdharaṁ hantuṁ // PaumaCa.105

tarumūlagayassa tahā, dhammaṁ sōūṇa sāhupāsambhi
naravaïparikkhiō sō, uvasantō puṇṇajōēṇa // PaumaCa.106

daṭṭha ṇa pussabhūī, vibhavaṁ dhammassa gahiyavaya-niyamō
kālaṁ kāūṇa taō, saṇaṁkumārē samuppannō // PaumaCa.107

kāūṇa jiṇavaratavaṁ, tatthēva kulaṁdharō vi āyāō
tē dō vi cuyasamāṇā, dhāyaïsaṇḍē samuppannā // PaumaCa.108

nayarē ariṁjayapurē, jayāvaīkucchisaṁbhavā jāyā
kūrā-'maradhaṇunāmā, bhiccā usahassa rāyāṇō // PaumaCa.109

aha naravaīṇa samayaṁ pavajjaṁ gēṇhiūṇa kālagayā
parinibuō narindō, tē sahasārē samuppannā // PaumaCa.110

sasi paḍhamaṁ tattha cuō, jāō cciya mēhavāhaṇō ēsō
āvaliō vi hu ēttō, sahassanayaṇō samuppannō // PaumaCa.111

[sagaracakri-sahasranayanayōḥ sambandhaḥ —]
tō bhaṇaï cakkavaṭṭī, sahassanayaṇē vibhū! 'parikahēhi
pīī mē ahiyayarā, kēṇa nimittēṇa uppannā? // PaumaCa.112

aha sāhiuṁ pavattō, titthayarō pubajammasaṁbandhaṁ
bhikkhādāṇaphalēṇaṁ, dēvattaṁ rambhaō pattō // PaumaCa.113

sōhammāu cavittā, candapurē naravaïssa bhajjāē
varakittināmadhēō, pavajaṁ gēṇhiūṇa maō // PaumaCa.114

dēvō hōūṇa cuō, avaravidēhē taō samuppannō
candamaï-mahāghōsassa nandaṇō rayaṇasaṁcapurē // PaumaCa.115


[p. 46]
ēttō payāvalō sō, ṣavajaṁ gēṇhiūṇa kālagaō
dēvō pāṇayakappē, hōūṇa cuō bharahavāsē // PaumaCa.116

puhaīpurammi jāō, jasaharaputtō jayāe jasakittī
nikkhamiya piusagāsē, vijayavimāṇē samuppannō // PaumaCa.117

tattō cuō samāṇō, jāō sagarō tti cakkavaṭṭi tumaṁ
cōddasarayaṇāhivaī, samattabharahāhivō sūrō // PaumaCa.118

jēṇa'ntarēṇa daïō, āvaliō rambhakassa āsi purā
tēṇa'ntarēṇa tujhaṁ, sahassanayaṇē ahiyanēhō // PaumaCa.119

sōūṇa cariyamēyaṁ, niyayaṁ piusantiyaṁ harisiyacchō
thōūṇa samāḍhattō, sabbhūyaguṇēhi titthayaraṁ // PaumaCa.120

ētthaṁ tu aṇāhāṇaṁ, sattāṇaṁ nāha! kāraṇēṇa viṇā
uvayāraparō si tuma, kiṇṇa mahacchērayaṁ ēyaṁ? // PaumaCa.121

nāha! tuma bambhāṇō, tilōyaṇō saṁkarō sayaṁbuddhō
nārāyaṇō aṇantō, tilōyapujjārihō aruhō // PaumaCa.122

bhaṇiō rakkhasavaïṇā, bhīmēṇaṁ mēhavāhaṇō tāhē
sāhu kayaṁ tē supurisa! jaṁ si jiṇaṁ āgaō saraṇaṁ // PaumaCa.123

tō suṇasu majjha vayaṇaṁ bhaya-sōgaviṇāsaṇaṁ hiyakaraṁ ca
pacchā ya hōi pacchaṁ, kālammi ya nibuī kuṇaï // PaumaCa.124

atthēttha tujjha sattū , vēyaḍḍē khēyarā balasamiddhā
tēhi samaṁ ciya kālaṁ, kaha nēhisi suyaṇa! vīsatthō? // PaumaCa.125

[laṅkāpurī —]
nisuṇēsu sāyaravarē, vidruma-maṇi-rayaṇakiraṇapajjaliē
kāṇaṇavaṇēhi rammō, rakkhasadīvō tti nāmēṇaṁ // PaumaCa.126

sattēva jōyaṇasayā, vitthiṇṇō sabaō samantēṇaṁ
tassa vi ya majjhadēsē, atthi tikūḍō tti varasēlō // PaumaCa.127

nava jōyaṇāṇi tuṅgō, pannāsaṁ sabaō ya vitthiṇṇō
siharaṁ tassa virāyaï, ubbhāsēntaṁ dasa disāō // PaumaCa.128

siharassa tassa hē?, jambūṇayakaṇagacittapāyārā
laṅkāpuri tti nāmaṁ, nayarī surasaṁpayasamiddhā // PaumaCa.129


[p. 47]
bandhavajaṇēṇa samayaṁ, sigghaṁ gantūṇa tattha vīsatthō
bhaya-sōgavippamukkō, abhiṇandantō sayā vasasu // PaumaCa.130

ēvaṁ bhaṇiūṇa tēṇaṁ, rakkhasavaïṇā jalantamaṇikiraṇō
vijjāhi samaṁ dinnō, hārō dēvēhi parigahiō // PaumaCa.131

pāyālaṁkārapura, dharaṇiyalantaragayaṁ ca sē dinnaṁ
chajjōyaṇamavagāḍhaṁ, vitthiṇṇaṁ 'bārasa'ddhaddhaṁ // PaumaCa.132

ēvaṁ rakkhasavaïṇā, bhaṇiō ghaṇavāhaṇō suparituṭṭhō
namiūṇa jiṇavarindaṁ, tēṇa samaṁ patthiō lakaṁ // PaumaCa.133

pēcchaï ya tuṅgatōraṇa-dhavalaṭṭālayavicittapāgāraṁ
ujjāṇa-dīhiyāhi ya, cēiya-bhavaṇēhi aïrammaṁ // PaumaCa.134

bandhavajaṇēṇa sahiō, jayasadugghuṭṭakalayalārāvō
laṅkāpuriṁ paviṭṭhō, jiṇabhavaṇaṁ āgaō rāyā // PaumaCa.135

bhāvēṇa viṇayaṣaṇaō, kāūṇa payāhiṇaṁ tiparivāraṁ
thōūṇa siddhapaḍimā, rāyagihaṁ patthiō tāhē // PaumaCa.136

laṅkāpurīe sāmī, bhīmēṇaṁ mēhavāhaṇō ṭhaviō
vijjāharasusamiddhaṁ, bhuñjaï rajjaṁ surindō va // PaumaCa.137

kinnaragīyapuravarē, bhāṇuvaīgabbhasaṁbhavā kannā
ghaṇavāhaṇassa bhajjā, nāmēṇa ya suppabhā jāyā // PaumaCa.138

amarindarūvasarisō, puttō ghaṇavāhaṇassa uppannō
suppabhadēvītaṇaō, sō ya mahārakkhasō nāmaṁ // PaumaCa.139

ēvaṁ gayavaï kālē, bhattīrāēṇa cōiō santō
ghaṇavāhaṇō vi ajiyaṁ, vandaṇahēuṁ samaṇupattō // PaumaCa.140

sīhāsaṇōvaviṭṭhō, diṭṭhō titthaṁkarō vimaladēhō
najjaï sa(sā)rayasamaē, nahassa majjhaṭṭhiō sūrō // PaumaCa.141

thōūṇa jiṇavarindaṁ, sabbhūyaguṇēhi maṅgalasaēhiṁ
tatthēva ya viṇiviṭṭhō, sura-naraparisāe majjhammi // PaumaCa.142

nāūṇa kahantarayaṁ, sagarō titthaṁkaraṁ paṇamiūṇaṁ
pucchaï jiṇavarasaṁkhā, samatīyā-'ṇāgayāṇaṁ ca // PaumaCa.143

kaï vā samaïkkantā, hōhinti ya kēttiyā mahāpurisā
tinthayara-cakkavaṭṭī, baladēvā vāsudēvā ya? // PaumaCa.144


[p. 48]
[tīrthaṅkarāḥ —]
bhaṇaï jiṇō vaïkantō, usabhō nāmēṇa paḍhamatitthayarō1
jēṇēttha bharahavāsē, lōgassa nidēsiō dhammō // PaumaCa.145

sō ṭhaviya suyaṁ rajjē pavajaṁ gēṇhiūṇa kālagaō
bīō ya vaṭṭamāṇō, ajiō haṁ tēṇa paḍitullō2 // PaumaCa.146

taha saṁbhavā3 'bhiṇandaṇa4 sumaī5 paümappahō6 supāsō7 ya
sasi8 pupphadanta9 sīyala10 vāsupujjō ya12 ॥ 147॥ // PaumaCa.147

vimala13maṇantaï 14 dhammō 15 santī16 kunthū17 arō18 ya mallī ya19
muṇisubaya20 nami21 nēmi22 pāsō23 vīrō24 ya titthayarō // PaumaCa.148

ēē bāvīsa jiṇā, hōhinti kamēṇa 'ṇāgaē kālē
tāṇaṁ tu cakkavaṭṭī, santī kunthū arō cēva // PaumaCa.149

uttamakulasaṁbhūyā, sabē khīrōyavāriahisittā
sabaï vi mōkkhagāmī, kēvalanāṇī bhavē savē // PaumaCa.150

ēē caüvīsa jiṇā, nāmēhi jaguttamā samakkhāyā
nisuṇēhi cakkavaṭṭī, jahakkama kittaïssāmi // PaumaCa.151

[cakriṇaḥ —]
bharahō ya cakkavaṭṭī1 samaīō saṁpayaṁ tuma sagarō2
avasēsā cakkaharā, hōhinti aṇāgaē kālē // PaumaCa.152

maghavaṁ3 saṇaṁkumārō4, santī5 kunthū6 arō7 subhūmō8 ya
paüma9 harisēṇanāmō10, jayasēṇō11 bambhadattō ya12 // PaumaCa.153

ayalō1 vijaōra bhaddō3, suppabha4 sudaṁsaṇō ya nāyabō5
āṇandō6 nandaṇō7 paümō 8 navamō rāmō ya9 baladēvō // PaumaCa.154

hōhī tiviṭṭha 1 duviṭhṭha2, sayaṁbhu3 purisōttamō4 purisasīhō5
purisavarapuṇḍarīō6. dattō7 nārāyaṇō 8 kaṇhō9 // PaumaCa.155

paḍhamō āsaggīvō1, tāragara mēraga3 nisumbha4 mahukēḍhō5
bali6 palhāō7 rāvaṇa 8 taha ya jarāsindhu9 paḍisattū // PaumaCa.156

ēē mahāṇubhāvā, purisā avasappiṇīe kālammi
ēttiyamēttā ya puṇō, havanti ūsappiṇīē vi // PaumaCa.157


[p. 49]
ēkaṁ jiṇavarasiṭuṁ, dhammaṁ kāūṇa paṁvarabhattīē
ēvaṁvihā maṇussā, hōūṇa sivaṁ paramuvēnti // PaumaCa.158

jē puṇa dhammavirahiyā, jīvā bahupāvakammapaḍibaddhā
tē caügaïvitthiṇṇē, bhamanti saṁsārakantārē // PaumaCa.159

ēvaṁ kālasabhāvaṁ, suṇiūṇaṁ mahaïpurisasaṁbandhaṁ
ghaṇavāhaṇō virāgaṁ, takkhaṇamēttēṇa saṁpattō // PaumaCa.160

pañcindiyavisayavimōhiēṇa kantāṣasattacittēṇaṁ
dhammō cciya nāhikaō, hā! kaṭuṁ vañciō appā // PaumaCa.161

indadhaṇusumiṇasarisē, vijjulayācavalacañcalē jīē
kō nāma karēja raī, jō hōja sacēyaṇō purisō? // PaumaCa.162

tā ujjhiūṇa raja, kantā puttā dhaṇaṁ ca dhaṇaṁ ca
gēṇhāmi paramabandhu', pārattabiijjayaṁ dhammaṁ // PaumaCa.163

ahisiñciūṇa rajjē, sō hu mahārakkhasaṁ paḍhamaputtaṁ
ummukkasavasaṅgō, pavajjamuvāgaō dhīrō // PaumaCa.164

laṅkāpurīe sāmī, ghaṇavāhaṇanandaṇō pahiyakittī
vijāharāṇa rāyā, bhuñjaï rajaṁ suravarō va // PaumaCa.165

bhajjā sē vimalābhā, tīē puttā kamēṇa uppannā
paḍhamō ya dēvarakkhō, uahī āiccarakkhō ya // PaumaCa.166

ajiyajiṇindō ya taō, dhammapahaṁ darisiūṇa lōyassa
sammēyasēlasiharē, sivamayalamaṇuttaraṁ pattō // PaumaCa.167

[sagaraputrāṇāmaṣṭāpadayātrā nāgēndraṇa dahanaṁ ca —]
sagarō vi cakkavaṭṭī, caüsaṭṭhisahassajuvaïkayavihavō
bhuñjaï ēgacchattaṁ, sayalasamatthaṁ imaṁ bharahaṁ // PaumaCa.168

amarindarūvasarisā, saṭṭhisahassā suyāṇa uppannā
aṭṭhāvayammi sēlē, vandaṇahēuṁ samaṇupattā // PaumaCa.169

vandaṇavihāṇapūyaṁ, kamēṇa kāūṇa siddhapaḍimāṇaṁ
aha tē kumārasīhā, cēiyabhavaṇē pasaṁsanti // PaumaCa.170


[p. 50]
mantīhi tāṇa siṭuṁ, ēyāī kāriyāim̐ bharahēṇaṁ
tumhēttha rakkhaṇatthaṁ, kiṁci uvāyaṁ lahuṁ kuṇaha // PaumaCa.171

daṇḍarayaṇēṇa ghāyaṁ, dāuṁ gaṅgānaīe majjhammi
sayarasuēṇa u tāhē, parikhēvō pavayassa kaō // PaumaCa.172

daṭṭhūṇa ya taṁ vivaraṁ, nāgindō kōhajalaṇapajjaliō
sabē vi sayaraputtē, takkhaṇamēttaṁ ḍahaï ruṭṭō // PaumaCa.173

na ya daḍḍhē 'dōṇṇi naṇē, tāṇaṁ majjhaṭṭhiē kumārāṇaṁ
kāūṇaṁ aṇukampaṁ, jiṇavaradhammappabhāvēṇaṁ // PaumaCa.174

datr̥̄ṇa maraṇamēyaṁ, sayarasuyāṇaṁ samattakhandhārō
bhaïrahi-bhīmēṇa samaṁ, sāēyapuriṁ samaṇupattō // PaumaCa.175

sayarassa nivēyantā, suyamaraṇaṁ bhīma-bhagirahī sahasā
nayasatthapaṇḍiēhiṁ, nivāriyā tē amaccēhiṁ // PaumaCa.176

tē tattha pavaramantī, gantūṇa ya ṣaṇamiūṇa cakkaharaṁ
dinnāsaṇōvaviṭṭhā, kayasannā jaṁpiu payattā // PaumaCa.177

iha pēccha naravaï! tumaṁ, lōyassa aṇiccayā asārattaṁ
kō ēttha kuṇaï sōyaṁ, jō purisō paṇḍiō lōē? // PaumaCa.178

āsi purā cakkaharō, bharahō nāmēṇa tujjha samavibhavō
chakkhaṇḍā jēṇa imā, dāsi va vasīkayā puhaī // PaumaCa.179

tassā''si paḍhamaputtō, āiccajasō tti nāma vikkhāō
jassa ya nāmapasiddhō, vaṁsō iha vaṭṭaē lōē // PaumaCa.180

ēttha naravaī, vaṁsē bala-riddhi-kittisaṁpannē
kāūṇa mahārajjaṁ, vōlīṇā dīhakālēṇaṁ // PaumaCa.181

acchantu tāva maṇuyā, jē vi ya tē suravaī mahiḍḍīyā
vibhavēṇa pajjalēuṁ, vijjhāṇā huyavahaṁ cēva // PaumaCa.182

jē vi ya jiṇavaravasahā, samatthatēlōkkanamiyapayavīḍhā
āurakkhayammi pattē, tē vi ya muñcanti sasarīraṁ // PaumaCa.183

jaha ēkkammi taruvarē, vasiūṇaṁ pakkhiṇō pabhāyammi
vacanti dasa disāō, ēkkuḍambammi taha jīvā // PaumaCa.184

indadhaṇuphēṇasuviṇaya-vijulayākusumabubbuyasaricchā
iṭhṭhajaṇasaṁpaōgā, vibhavā dēhā ya jīvāṇaṁ // PaumaCa.185

sōsanti jē vi udahi, mēruṁ bhañjanti muṭṭhiṣaharēhiṁ
kālēṇa tē vi purisā, kayantavayaṇaṁ ciya paviṭṭhā // PaumaCa.186


[p. 51]
baliyāṇa jīvalōē, sabāṇa vi hōi aïbalō maccū
nihaṇaṁ jēṇa aṇantā, cakkaharāī ihaṁ nīyā // PaumaCa.187

ēvaṁ maccuvasagaē, sasurā-'sura-māṇusammi lōyammi
ummukkakammakalusā, navaraṁ ciya sutthiyā siddhā // PaumaCa.188

uttamakulubbhavāṇaṁ, ēyāṇaṁ guṇasahassanilayāṇaṁ
cariē sumarijjantē, kaha cēva na phuṭṭaē hiyayaṁ? // PaumaCa.189

jaha tē kālēṇa nivā, iha maṇuyabhavē khayaṁ samaṇupattā
taha amhē vi ya sabē, vaccīhāmō niruttēṇaṁ // PaumaCa.19

annaṁ pi suṇasu sāmiya! dīṇamuhā bhīma-bhagirahī dō vi
ētthā''gayāṇa pēcchasi, nūṇaṁ sēsā khayaṁ pattā // PaumaCa.191

tē pēcchiūṇa rāyā, taṁ ciya sōūṇa niyayasuyamaraṇaṁ
ghaṇasōyasalliyaṅgō, mucchāvasavēmbhalō paḍiō // PaumaCa.192

candaṇajalōlliyaṅgō, paḍibuddhō puttamaraṇadukkhattō
aha vilaviuṁ payattō, nayaṇēsu ya mukkasalilōhō // PaumaCa.193

hā! sukumālasarīrā, puttā maha surakumārasamarūvā
kēṇa vihayā ayaṇḍē, avirāhiyaduṭṭhavērīṇa? // PaumaCa.194

hā! guṇasahassanilayā, hā! uttamarūva sōmasasivayaṇā
hā! nigghiṇēṇa vihiṇā, vahiyā mē niraṇukampēṇaṁ // PaumaCa.195

kiṁ tujjha natthi puttā, pāvavihī! bālayā hiyayaïṭṭhā
jēṇa maha mārasi ihaṁ, suyāṇa saḍhi sahassāiṁ // PaumaCa.196

ēyāṇi ya annāṇi ya, cakkaharō vilaviūṇa bahuyāī
paḍibuddhō bhaṇaï taō, vayaṇāī jāyasaṁvēgō // PaumaCa.197

hā! kaṭuṁ visayavimōhiēṇa suyaṇēharajjubaddhēṇaṁ
dhammō maē na ciṇṇō, taruṇattē mandabhaggēṇaṁ // PaumaCa.198

kiṁ majjha vasumaīē?, navahi nihīhi va rayaṇasahiēhiṁ!
jaṁ dullahaladdhāṇaṁ, puttāṇa muhaṁ na pēcchāmi // PaumaCa.199

dhannā tē sappurisā, bharahāī jē mahiṁ payahiūṇaṁ
niviṇṇakāmabhōgā, nissaṅgā cēva pavaïyā // PaumaCa.20

aha sō jaṇhaviputtaṁ, ahisiñcēūṇa bhagirahiṁ rajē
bhīmarahēṇa samāṇaṁ, pavaïō jiṇavarasayāsē // PaumaCa.201


[p. 52]
kāūṇa tavamuyāraṁ, uppāḍiya kēvalaṁ saha suēṇaṁ
āukkhaē mahappā, sagarō siddhiṁ samaṇupattō // PaumaCa.202

aha bhagirahī vi rajjaṁ, kuṇaï mahābhaḍasamūhaparikiṇṇō
sāēyapuravarīē, indō jaha dēvanayarīē // PaumaCa.203

[bhagīrathapūrvabhavaḥ —]
aha bhagirahī kayāī, gantūṇa ya paṇamiūṇa muṇivasahaṁ
tatthēva sanniviṭṭhō, naccāsannē suṇiya dhammaṁ // PaumaCa.204

suyasāgaramaṇagāraṁ, pucchaï taṁ bhagirahī kumāravarō
kēṇēva kāraṇēṇaṁ, tāṇaṁ majhē duvē na mayā? // PaumaCa.205

aha bhaṇaï muṇivarō sō, gacchō sammēyapavayaṁ caliō
saṇiyaṁ viharantō cciya, saṁpattō antimaṁ gāmaṁ // PaumaCa.206

dahṇa samaṇasaṅgha, gāmajaṇō tassa kuṇaï uvasaggaṁ
kumbhārēṇa nisiddhō, nindantō pharusavayaṇēhiṁ // PaumaCa.207

cōrattaṁ paḍivannō, tatthēgō gāmavāsiō purisō
tassa'varāhanimittaṁ, gāmō daḍḍō narindēṇaṁ // PaumaCa.208

kumbhārō vi ya annaṁ, gāmaṁ āmantiō gaō taïyā
sō tattha navari ēkkō, na ya daḍḍō kammajōēṇaṁ // PaumaCa.209

mariūṇa kumbhayārō, vaṇiō jāō mahādhaṇasamiddhō
vārāḍayammi ēttō, gāmō jāō samaṁ tēṇaṁ // PaumaCa.210

tattō vi kariya kālaṁ, vaṇiō sō naravaī samuppannō
gāmā vi māivāhā, jāyā hatthīṇa parimaliyā // PaumaCa.211

jāō naravaï samaṇō, dēvō hōūṇa varavimāṇammi
tattō cuō samāṇō, bhagirahirāyā tuma jāō // PaumaCa.212

jō vi hu sō gāmajaṇō, kālaṁ kāūṇa vivihajāīsu
kammāṇubhāvajaṇiyā, sagarassa suyā samuppannā // PaumaCa.213

saṅghassa nindaṇaṁ kuṇaï jō narō rāga-dōsapaḍibaddhō
sō bhavasahassaghōrē, puṇaruttaṁ bhamaï saṁsārē // PaumaCa.214

suṇiūṇa niyayacariyaṁ, bhavapariyaṭṭaṁ ca sayaraputtāṇaṁ
samaṇō hōūṇa ciraṁ, bhagīrahī siddhimaṇupattō // PaumaCa.215

ēyaṁ tē parikahiyaṁ, cariyaṁ sayarassa patthavuppannaṁ
ēttō magahanarāhiva!, jaṁ patthuya taṁ ca vō suṇasu // PaumaCa.216


[p. 53]
[mahārākṣasasya vaïrāgyaṁ pūrvabhavaśva —]
jō tattha sō mahappā, laṅkāpurisāmiō mahārakkhō
nikkaṇṭayamaṇukūlaṁ, bhuñjaï rajaṁ mahābhōgaṁ // PaumaCa.217

sō annayā kayāī, juvaījaṇaparimiō varujjāṇē
ramiūṇa vāvisalilē, pēcchaï bhamaraṁ paümamajjhē // PaumaCa.218

jaha paümagandhaluddhō, naṭṭhō cciya mahuyarō avinnāṇō
taha juvaïvayaṇakamalē, āsattō cēva naṭṭhō haṁ // PaumaCa.219

suibuddhiṇā vihūṇā, niyamēṇaṁ mahuyarā viṇassanti
kusalō vi jaṁ viṇaṭṭhō, ahayaṁ taṁ mōhadullaliyaṁ // PaumaCa.220

gandhēṇa rasēṇa imō, jaï ēvaṁ mahuyarō khayaṁ pattō
paḍhamaṁ cēva viṇaṭṭhō, pañcindiyavasagaō jō haṁ // PaumaCa.221

bhōttūṇa visayasōkkhaṁ, purisō dhammēṇa virahiō santō
paribhamaï cāurantaṁ, puṇaruttaṁ dīhasaṁsāraṁ // PaumaCa.222

jāva ya virattabhāvō, acchaï laṅkāhivō parigaṇantō
tāva ya saṅghaparivuḍō, pattō suyasāyarō samaṇō // PaumaCa.223

tasa-pāṇa-janturahiē, ujjāṇē phāsuē silāvaṭṭē
tatthēva sanniviṭṭhō, samaṇēhi samaṁ kayaniōgō // PaumaCa.224

ujjāṇapālaēhi, siṭṭē samaṇāgamē taō rāyā
gantūṇa payayamaṇasō, paṇamaï suyasāyaraṁ sāhuṁ // PaumaCa.225

sēsaṁ ca samaṇasaṅgha, jahakkamaṁ paṇamiūṇa uvaviṭhṭhō
pucchaï bhavapariyaṭṭē, niyayaṁ rāyā muṇivarindaṁ // PaumaCa.226

aha sāhiuṁ payattō, samaṇō chaübhatthanāṇavisaēṇaṁ
bharahēttha pōyaṇapurē, vasaï narō hiyakarō nāmaṁ // PaumaCa.227

bhajjā ya māhavī sē, puttō pōiṁkarō tuma tēsiṁ
jiṇavaradhammuppannō, hēmarahō naravaī tattha // PaumaCa.228

sō annayā kayāī, cēiyapūrya raïttu bhāvēṇaṁ
paḍupaḍaha-saṅkhasahiyaṁ, jayasadaṁ jiṇavarē kuṇaï // PaumaCa.229


[p. 54]
uṭṭhiyamēttō si tuma, sadaṁ sōūṇa haṭṭatuṭṭhamaṇō
aha ghōsiuṁ payattō, jiṇassa thuimaṅgalavihāṇaṁ // PaumaCa.230

kālaṁ kāūṇa taō, jakkhō jāō mahiḍḍisaṁpannō
avaravidēhē pēcchaï, kañcaṇanayarē muṇivarassa // PaumaCa.231

uvasaggaṁ kīrantaṁ, vārēūṇa ya riū sasattīē
rakkhaï muṇivaradēhaṁ, jakkhō puṇṇaṁ samajjēi // PaumaCa.232

tattō cuō samāṇō, taḍiyaṅgayakhēyarassa vēyaḍḍhē
siriṣabhadēvītaṇaō, jāō uiō varakumārō // PaumaCa.233

tō vandaṇāe jantaṁ, aha cāraṇavikkama palōēuṁ
vijjāharāhirāyā, kuṇaï niyāṇaṁ taō mūḍhō // PaumaCa.234

kāūṇa tavamuyāraṁ, īsāṇē suravarō ttha hōūṇaṁ
ghaṇavāhaṇassa puttō, jāō si tumaṁ mahārakkhō // PaumaCa.235

surabhōgēsu na tittī, jō si tumaṁ na ya gaō sucirakālaṁ
kaha parituṭṭhō hōhisi, diyahāṇaṁ sōlasaddhēṇaṁ? // PaumaCa.236

sōūṇa vayaṇamēyaṁ, gaō visāyaṁ taō mahārakkhō
āsannamaraṇabhāvō, bhaṇaï narindō imaṁ vayaṇaṁ // PaumaCa.237

visayavisamōhiēṇaṁ, mahilānēhāṇurāgarattēṇaṁ
kālō cciya na ya nāō, kēttiyamēttō vi vōlīṇō // PaumaCa.238

na ya gēhammi palittē, kūvō khammaï sutūramāṇēhiṁ
dhāhāviē ṇa dammaï, āsō cciya takkhaṇaṁ cēva // PaumaCa.239

abhisiñciūṇa rajjē, puttaṁ ciya dēvarakkhasaṁ rāyā
taha bhāṇurakkhasaṁ pi ya, juvarajjē ṭhaviya nikkhantō // PaumaCa.240

vōsiriyasabasaṅgō, caïūṇaṁ caüvihaṁ ca āhāraṁ
ārāhaṇāe kālaṁ, kāūṇa suruttamō jāō // PaumaCa.241

aha kinnaragīyapurē, siridharavijjāharassa varaduhiyā
raïvēganāmadhēyā, sā mahilā dēvarakkhassa // PaumaCa.242

gandhavagīyanayarē, surasannibharāyanāmadhēyassa
jāyā gandhārisuyā, gandhavā bhāṇurakkhassa // PaumaCa.243

dasa dēvarakkhasasuyā, jāyā cha ccēva varakumārīō
taha bhāṇurakkhasassa vi, tāvaïyā cēva uppannā // PaumaCa.244


[p. 55]
amarapurasannibhāī, sanāmasarisāim̐ paṭṭaṇavarāī
rakkhasasuēhi sigdhaṁ, kayāim̐ bahusannivēsāī // PaumaCa.245

saṁjhāyāla1suvēlō2, maṇapalhāō3 maṇōharō4 cēva
haṁsaddīvō5 harijō6, dhannō7 kaṇaō8 samuddō ya9 // PaumaCa.246

nāmēṇa addhasaggō10, ēva nivēsā mahāguṇasamiddhā
uppāiyā samatthā, mahaïmahārakkhasasuēhiṁ // PaumaCa.247

āvattaviyaḍamēhā, ukkaḍaphuḍaduggahā mahābhāgā
tavaṇāyavaliyarayaṇā, kayā ya ravirakkhasasuēhiṁ // PaumaCa.248

varabhavaṇa-tuṅgatōraṇa-nāṇāvihamaṇimaūhapajjaliyā
sōhanti sannivēsā, rakkhasaputtāṇa kīlaṇayā // PaumaCa.249

rāyā u dēvarakkhō, bīō puṇa bhāṇurakkhasanarindō
ghēttūṇa pavaradikkhaṁ, abābāhaṁ samaṇupattō // PaumaCa.250

[rākṣasavaṁśaḥ —]
ēvaṁ tu mahāvaṁsē, vōlīṇē mēhavāhaṇō jāō
rakkhasasuō mahappā, maṇavēgāē samuppannō // PaumaCa.251

tassa ya nāmēṇa imō, rakkhasavaṁsō jayammi vikkhāō
tassa vi āiccagaī, mahantakittī ya uppannō // PaumaCa.252

supṣabhadēvītaṇayā, ravi-candasamappabhā kumāravarā
samaṇō hōūṇa ciraṁ, piyā ya tēsiṁ gaō saggaṁ // PaumaCa.253

nāmēṇa mayaṇapaümā, āiccagaïssa vallabhā bhajjā
āuṇahanāmadhēyā, mahilā u mahantakittissa // PaumaCa.254

āiccagaïssa suō, bhīmarahō nāma naravaī jāō
tassā''si mahiliyāṇaṁ, sahassamēgaṁ varavahūṇaṁ // PaumaCa.255

aṭṭhattaraṁ sayaṁ ciya, puttāṇaṁ amararūvasarisāṇaṁ
ghēttūṇa ya pabajaṁ, bhīmarahō patthiō siddhiṁ // PaumaCa.256

rakkhanti rakkhasā khalu, dīvā puṇṇēṇa rakkhiyā jēṇa
tēṇaṁ ciya khayarāṇaṁ, rakkhasanāmaṁ kayaṁ lōē // PaumaCa.257


[p. 56]
ēsō tē parikahiō, rakkhasaksassa ubbhavō tujjha
sēṇiya! suṇāhi ēttō, vaṁsē purisā samāsēṇa // PaumaCa.258

bhīmappahassa puttō, paḍhamō pūyārahō samuppannō
pabaïō khāyajasō, rajē ṭhaviūṇa jiyabhāṇuṁ // PaumaCa.259

jiyabhāṇussa vi puttō, saṁparikittī visālavacchayalō
suggīvō tassa suō, tassa vi ya bhavē hariggīvō // PaumaCa.260

siriṁgīvō sumuhō vi ya, suvantō amiyavēganāmō ya
āiccagaïkumārō, indappabha indamēhō ya // PaumaCa.261

jāō mayāridamaṇō, pahiō indaï subhāṇudhammō ya
ēttō surāri tijaḍō, mahaṇō aṅgāraō ya ravī // PaumaCa.262

cakkāra vajjamajhō, pamōya varasīhavāhaṇō sūrō
cāuṇḍarāvaṇō vi ya, bhīmō bhayavāha riumahaṇō // PaumaCa.263

nibāṇabhattimantō uggasirī aruhabhattimantō ya
taha ya pavaṇuttaragaī, uttama aṇilō ya caṇḍō ya // PaumaCa.264

laṅkāsōga maūhō, mahabāhu maṇōramō ya ravitēō
mahagaï mahakantajasō, arisaṁtāsō ya rāyāṇō // PaumaCa.265

candavayaṇō ya maharavō, mēhajjhāṇō tahēva gahakhōbhō
nakkhattadamaṇamāī, ēvaṁ vijjāharā nēyā // PaumaCa.266

kōḍīṇa sayasahassā, ēvaṁ vijāharā balasamiddhā
laṅkāpurīe sāmī, bōlīṇā dīhakālēṇaṁ // PaumaCa.267

puttāṇa niyayarajjaṁ, dāūṇa paraṁparāe nikkhantā
dēvattaṁ sivasōkkhaṁ, kēi sasattīe saṁpattā // PaumaCa.268

ēvaṁ gaēsu niyamā, mahayāpurisēsu paümagabbhāē
mēhappabhassa puttō, kittīdhavalō samuppannō // PaumaCa.269

vijjāharēhi samayaṁ, āṇāissariyavivihaguṇapuṇṇō
laṅkāpurīe rajjaṁ, kuṇaï jahicchaṁ surindō va // PaumaCa.270

ēvaṁ bhavantarakaēṇa tavōbalēṇaṁ, pāvanti dēva-maṇuēsu mahantasōkkhaṁ
kēēttha daḍḍanīsēsakasāya-mōhā, siddhā bhavanti vimalā-'malapaṅkamukkā // PaumaCa.271


iti paümacariē rakkhasavaṁsāhiyārē pañcamuddēsaō samattō


---------------------------------------------------------------------

[p. 57]
[rakkhasa-vāṇarapavvajjāvihāṇāhiyārō]

[vānaravaṁśa: —]
ēsō tē parikahiō, rakkhasavaṁsō maē samāsēṇaṁ
ēttō suṇāhi naravaï! vāṇaravaṁsassa uppattī // PaumaCa.1

vēyaḍḍanagavarindē, mēhapuraṁ dakkhiṇāe sēḍhīē
vijjāharasāmantō, ahaïndō anthi vikkhāō // PaumaCa.2

bhajjā ya sirimaī sē, sirikaṇṭhō tīe gabbhasaṁbhūō
puttō mahāguṇadharō, dēvakumārōvamasirīō // PaumaCa.3

dēvi tti nāma kannā, sirikaṇṭhasahōyarā visālacchī
sayalammi jīvalōē, rūvapaḍāgā mahiliyāṇaṁ // PaumaCa.4

aha rayaṇapurāhivaī, vīrō pupphuttarō mahārāyā
tassa guṇēhi saricchō, puttō paümuttarō nāma // PaumaCa.5

sirikaṇṭhaniyayabahiṇī, maggaï pupphuttarō suyanimittaṁ
na ya tēṇa tassa dinnā, dinnā sā kittidhavalassa // PaumaCa.6

vittō ciya vīvāhō, dōṇha vi vihiṇā mahāsamudaēṇaṁ
sōūṇa tannimittaṁ, ruṭṭhō pupphuttarō rāyā // PaumaCa.7

aha annayā kayāī, sirikaṇṭhō vandaṇāe dēvagiriṁ
gantūṇa paḍiniyattō, pēcchaï kannaṁ varujāṇē // PaumaCa.8

tīē vi sō kumārō, diṭṭhō kusumāuhō ba rūvēṇa
dōhaṁ pi samaṇurāgō, takkhaṇamēttēṇa uppannō // PaumaCa.9

muṇiūṇa tīe bhāvaṁ, harisavasubhinnadēharōmañcō
avagūhiūṇa kannaṁ, uppaïō nahayalaṁ turiō // PaumaCa.10

pupphuttarō narindō, siḍhē cēḍīhi niyasuyāsamaggō
sannaddhabaddhakavaō, maggēṇa pahāviō tassa // PaumaCa.11

bahusattha-nīikusalō, sirikaṇṭhō jāṇiūṇa paramatthaṁ
laṅkāpuriṁ paviṭhṭhō, saraṇaṁ ciya kittidhavalassa // PaumaCa.12

saṁbhāsiō siṇēhaṁ, rakkhasavaïṇā pahaṭṭhamaṇasēṇaṁ
siṭuṁ ca jahāvattaṁ, kannāharaṇāiyaṁ sabaṁ // PaumaCa.13

[vānara-vaṁśa —]

[p. 58]
tāva ciya gayaṇayalē, gayavara-raha-jōha-turayasaṁgharṭa
uttaradisāe pēcchaï, ējjantaṁ sāhaṇaṁ viulaṁ // PaumaCa.14

kittidhavalēṇa dūō, pēsaviō mahura-sāmavayaṇēhiṁ
aha sō vi turiyacavalō, sigdhaṁ pupphuttaraṁ pattō // PaumaCa.15

kāūṇa sirapaṇāmaṁ, dūō taṁ bhaṇaï mahuravayaṇēhiṁ
kittidhavalēṇa sāmiya!, visajjiō tujjha pāsammi // PaumaCa.16

uttamakulasaṁbhūō, uttamacariēhi uttamō si pahu!
tēṇaṁ ciya tēlōkkē, bhamaï jasō pāyaḍō tujjha // PaumaCa.17

aha bhaṇaï kittidhavalō, sāmi! nisāmēhi majjha vayaṇāī
sirikaṇṭhō ya kumārō, uttamakula-rūvasaṁpannō // PaumaCa.18

uttamapurisāṇa jaē, saṁjōgō hōi uttamēhi samaṁ
ahamāṇa majjhimāṇa ya, sarisō, sarisēhi vā hōjjā // PaumaCa.19

suṭṭha vi rakkhijjantī, thuthukkiyaṁ rakkhiyā payattēṇaṁ
hōhī parasōbanthā, khalayaṇariddhi va varakannā // PaumaCa.20

dōṇṇi vi uttamavaṁsā, dōṇi vi vayasāgurūvasōhāiṁ
ēyāṇa samāōgō, hōu avigdhaṁ narāhivaī! // PaumaCa.21

jujjhēṇa natthi kajjaṁ, bahujaṇaghāēṇa kāriēṇa pahū!
paragēhasēvaṇaṁ ciya, ēsa sahāvō mahiliyāṇaṁ // PaumaCa.22

ēvaṁ ciya baṭṭantē, ullāvē tāva āgayā dūī
namiūṇa calaṇakamalē, vijjāharapasthivaṁ bhaṇaï // PaumaCa.23

aha vinnavēi paümā, sāmi! tumaṁ calaṇavandaṇaṁ kāuṁ
sirikaṇṭhassa narāhiva! thēvō vi hu natthi avarāhō // PaumaCa.24

sayamēva maē gahiō, ēsō kammāṇubhāvajōēṇa
annassa majjha niyamō, narassa ēvaṁ pamōttaṇaṁ // PaumaCa.25

bahusattha-nīikusalō, rāyā paricintiūṇa hiyaēṇaṁ
dāūṇa tassa kannaṁ, niyayapuraṁ patthiō sigghaṁ // PaumaCa.26

maggasirasuddhapakkhē, nakkhattē sōhaṇē taō diyahē
vattaṁ pāṇiggahaṇaṁ, aṇannasarisaṁ vasumaīē // PaumaCa.27


[p. 59]
aha bhaṇaï kittidhavalō, sirikaṇṭhaṁ tibanēhapaḍibaddhō
mā vaccasu vēyaḍūṁ, tattha tumaṁ vēriyā bahavē // PaumaCa.28

atthēttha lavaṇatōē, dīvō maṇi-rayaṇakiraṇavicchuriō
kappatarusannihēhiṁ, saṁchannō pāyavagaṇēhiṁ // PaumaCa.29

bhīmā-'ibhīmahēḍaṁ, dakkhiṇaṁ suravarēhi kāūṇa
purva ciya aṇuṇāyā, khēyaravasahā ihaṁ dīvē // PaumaCa.30

dīvō saṁjhāvēlō, maṇapalhāō suvēlakaṇayaharī
nāmaṁ suōvaṇō vi ya, jalaajjhāō ya haṁsō ya // PaumaCa.31

nāmēṇa addhasaggō, ukkaḍaviyaḍō ttha rōhaṇō amalō
kantō phurantarayaṇō, tōyavalīsō alacō ya // PaumaCa.32

dīvō nabhō ya bhāṇū, khēmō ya havanti ēvamāīyā
nicaṁ maṇābhirāmā, āsannē dēvaramaṇijjā // PaumaCa.33

avaruttarāe ēttō, disāe tiṇṇēva jōyaṇasayāī
lavaṇajalamajjhayārē, vāṇaradīvō tti nāmēṇaṁ // PaumaCa.34

tattha'cchasu vīsatthō, kāūṇa puraṁ mahāguṇasamiddhaṁ
bandhavajaṇēṇa sahiō, suravaralīla viḍambantō // PaumaCa.35

cēttassa ṣaḍhamadivasē, sirikaṇṭhō niggaō saparivārō
raha-gaya-turayasamaggō, dīvābhimuhō samuppaïō // PaumaCa.36

pēcchā mahāsamuī, saṁghaṭuṭṭhantavīi-kallōlaṁ
gāhasahassāvāsaṁ, āgāsaṁ cēva āgāsaṁ cēva vitthiṇṇaṁ // PaumaCa.37

saṁpattō ciya daṭuṁ, dīvaṁ vararayaṇasaṁpayasamiddhaṁ
ōiṇṇō sirikaṇṭhō, tattha niviṭṭhō maṇisilāsu // PaumaCa.38

vajindanīla-maragaya-pūsamaṇī-paümarāyakantīē
lakkhijjaï bahuvaṇṇō, dīvō kiraṇōṇuvālīē // PaumaCa.39

nāṇāvihataruṇatarubbhavēhi kusumēhi pañcavaṇṇēhiṁ
bhasalīkaō va najjaï, nijjhara-girivivihakuharēhiṁ // PaumaCa.40

paṇḍucchuvāḍapaürō, sahāvasaṁpannadīhiyākaliō
varakamalakēsarāruṇa-lavaṅgagandhēṇa varakamalakēsarāruṇa-lavaṅgandhēṇa susuyandhō // PaumaCa.41

aha pattō viharantō, dīvaṁ sabāyarēṇa sirikaṇṭhō
pēcchaï ya vāṇaragaṇē, sabattō māṇusāyārē // PaumaCa.42

ghēttūṇa tāṇa savaṁ, karaṇijaṁ khāṇa-pāṇamāīyaṁ
kārāviyaṁ ca sigdhaṁ, kīlaṇahēuṁ narindēṇa // PaumaCa.43


[p. 60]
nacanti ya vagganti ya, jūvāulayanti annamannassa
vāṇaracaḍulasahāvā, jāyā aïvallahā tassa // PaumaCa.44

'kikkindhipavaōvari, bhavaṇa-'ṭṭālaya-suvaṇṇapāyāraṁ
cōdasajōyaṇaviulaṁ, kikkindhipuraṁ kayaṁ tēṇa // PaumaCa.45

pāsāya-tuṅgatōraṇa-maṇirayaṇamaūhabhattivicchuriyaṁ
amarapurassa va sōhaṁ, hāūṇa va hōja nimmaviyaṁ // PaumaCa.46

jaṁ jaṁ jaṇō vi maggaï, uvagaraṇā-''bharaṇa-bhōyaṇāīyaṁ
taṁ tattha havaï sabaṁ, vijjābhāvēṇa sannihiyaṁ // PaumaCa.47

ēvaṁvihammi nayarē, paümāsahiō aṇōvamaṁ rajjaṁ
bhuñjaï sayā sumaṇasō, suralōgagaō surindō va // PaumaCa.48

aha annayā kayāī, bhavaṇassuvariṁ ṭhiō palōēntō
pēcchaï nahēṇa jantaṁ, indaṁ nandīsaraṁ dīvaṁ // PaumaCa.49

gaya-vasaha-turaya-kēsari-maya-mahisa-barāhavāhaṇārūḍhā
vaccanti dēvasaṅghā, pūrantā ambaraṁ sayalaṁ // PaumaCa.50

sariūṇa puvajamma, bhaṇaï nivō suravarā imē sadhē
nandīsaravaradīvaṁ, vandaṇahēummi vaccanti // PaumaCa.51

ahamavi surēhi samayaṁ, dīvaṁ nandīsaraṁ payattēṇaṁ
gantūṇa cēiyāī, karēmi thuimaṅgalavihāṇaṁ // PaumaCa.52

aha kōñcavimāṇēṇaṁ, gayaṇēṇaṁ patthiyassa vēgēṇaṁ
maṇusuttarassa uvariṁ, gaïpaḍihāō ya sē jāō // PaumaCa.53

sō pēcchiūṇa dēvē, bōlantē māṇusuttara sēlaṁ
paridēviuṁ payattō, sōgabharāpūriyasarīrō // PaumaCa.54

hā! kaṭṭha ciya pāvō, jō haṁ nandīsaraṁ na saṁpattō
vihalamaṇōrahabhāvō, bhaggucchāhō phuḍaṁ jāō // PaumaCa.55

nandīsaravaradīvē, jaha pūyā cēiyāṇa viraēuṁ
bhāvēṇa namōkkāraṁ, pasannamaṇasō karissāmi // PaumaCa.56

jē cintiyā mahantā, maṇōrahā mandabhāgadhēēṇaṁ
tē mē phalaṁ na pattā, udaēṇa ahammakammassa // PaumaCa.57


[p. 61]
taha taṁ karēmi ēṇhi, dhamma niṇadēsiyaṁ muṇipasatthaṁ
jēṇaṁ ciya annabhavē, nandīsaravandaō hōhaṁ // PaumaCa.58

āgantūṇa puravarē, puttaṁ ahisiñciūṇa rajjammi
nāmēṇa vajjakaṇṭhaṁ, pavajjamuvāgaō dhīrō // PaumaCa.59

aha vajjakaṇṭharāyā, piucariyaṁ pucchaī bhaṇaï sāhū
dōṇṇi jaṇā vāṇiyayā, pudi ēkōyarā āsi // PaumaCa.60

tattha vasantāṇaṁ ciya, pītī juvaīhi phēḍiyā tāṇaṁ
micchattō ya kaṇiṭṭhō, jēṭṭhō puṇa sāvaō jāō // PaumaCa.61

tattha kaṇiṭēṇaṁ ciya, naravaïpuraō ya māriō purisō
sō taṁ parikkhiūṇaṁ, sahōyarō dēi dabaṁ sē // PaumaCa.62

uvasamiūṇa kaṇiṭuṁ, jēṭṭhō dēvāhivō samuppannō
sō vi surō hōūṇaṁ, caviō jāō ya sirikaṇṭhō // PaumaCa.63

bandhavanēhēṇa taō, indō appāṇayaṁ payarisantō
sirikaṇṭhabōhaṇatthaṁ, gaō ya nandīsaraṁ dīvaṁ // PaumaCa.64

indassa darisaṇēṇaṁ, tujjha piyā sumariūṇa parajammaṁ
paḍibuddhō pavaïō, ēyaṁ tē pariphuḍaṁ kahiyaṁ // PaumaCa.65

rāyā vi vajjakaṇṭhō, puttaṁ indāuhappabhaṁ rajjē
ṭhaviūṇa ya nikkhantō, pattō hiyaïcchiyaṁ ṭhāṇaṁ // PaumaCa.66

indāuhappabhassa vi, indāmayanandaṇō samuppannō
tassa vi maruyakumārō, maruyassa vi mandarō puttō // PaumaCa.67

mandaranarāhivassa vi, pavaṇagaī khēyarāhivō jāō
pavaṇagaïssa 'vi puttō, ravippabhō cēva uppannō // PaumaCa.68

jāō ravippabhassa vi, rāyā amarappabhō mahāsattō
pariṇēi guṇavaī sō, tikūḍasāmissa varadhūyaṁ // PaumaCa.69

vattē ciya vīvāhē, pēcchaï sā tēhi tattha ālihiē
varakaṇayacuṇṇakavilē, pavaṅgamē dōhaṇaphūlē // PaumaCa.70

aha tē ghōrāyārē, bhīyā dalūṇa guṇavaī sahasā
amarappabhaṁ pavannā, kampantī aṅgamaṅgēsu // PaumaCa.71

amarappabhō kumārō, ruṭṭhō jēṇēe dharaṇipaṭṭammi
lihiyā vāṇara ahamā, tassa phuḍaṁ nimgahaṁ kāhaṁ // PaumaCa.72


[p. 62]
vivihakalā-''gamakusalō, mantī taṁ bhaṇaï mahuravayaṇēhiṁ
taṁ kāraṇaṁ suṇijjaü, jēṇē' ṣavaṅgamā lihiyā // PaumaCa.73

puvaṁ pahāṇapurisō, sirikaṇṭhō nāma āsi vikkhāō
amarapurasarisasōhaṁ, kikindhipuraṁ kayaṁ jēṇa // PaumaCa.74

tēṇaṁ ciya paḍhamayaraṁ, āhārāīsu pavarapīīē
ghēttūṇa bandhavā iva, dēvabbhūyā pariṭṭhaviyā // PaumaCa.75

tattō pabhūi jē vi hu, kula-vaṁsē naravaī samuppannā
tāṇaṁ pi maṅgalatthaṁ, titthaṁ ciya vāṇarā jāyā // PaumaCa.76

jēṇaṁ paraṁparāē, tumha kulē vāṇarā pariṭṭhaviyā
tēṇaṁ imē narāhiva! ālihiyā maṅgalanimittaṁ // PaumaCa.77

jaṁ jassa havaï niyayaṁ, kulōciyaṁ maṅgalaṁ maṇūsassa
taṁ tassa kīramāṇaṁ, karēi suhasaṁpayaṁ viulaṁ // PaumaCa.78

ēvaṁ suṇittu vayaṇaṁ, bhaṇaï nivō kiṁ imē dharaṇipaṭṭē
ālihiyā kulajēṭṭā!, pāēsu jaṇēṇa chippanti // PaumaCa.79

chattēsu tōraṇēsu ya, dhaēsu pāsāyasihara-maüḍēsu
kāūṇa rayaṇaghaḍiē, ṭhāvēha pavaṅgamē sigdhaṁ // PaumaCa.80

ēvaṁ ca bhaṇiyamēttē, chattāi viṇimmiyā maṇivicittā
vāṇaravivihāyārā, disāsu sabāsu pajjattā // PaumaCa.81

aha annayā kayāī, rāyā amarappabhō ya vēyaḍḍhē
jiṇiūṇa riu niyattō, bhuñjaï rajaṁ mahābhōgaṁ // PaumaCa.82

amarappabhassa puttō, nāmēṇa kaïddhaō samuppannō
tassa vi ya havaï bhajjā, siripṣamā rūvasaṁpannā // PaumaCa.83

rikkharaō ya aïbalō, gayaṇāṇandō ya khēyaranarindō
girinandō vi ya ēē, annōnnasuyā''ṇupubīē // PaumaCa.84

ēvaṁ aṇēyasaṁkhā, vōlīṇā vāṇarāhivā vīrā
kāūṇa jiṇavaratavaṁ, sakammajaṇiyaṁ gayā ṭhāṇaṁ // PaumaCa.85

jaṁ jassa havaï niyayaṁ, narassa lōgammi lakkhaṇāvayavaṁ
taṁ tassa hōi nāma, guṇēhi guṇaṣaccayanimittaṁ // PaumaCa.86

khaggēṇa khaggadhārī, dhaṇuhēṇa dhaṇuddharō paḍēṇa paḍī
āsēṇa āsavārō, hatthārōhō ya hatthīṇaṁ // PaumaCa.87

ikkhūṇa ya ikkhāgō, jāō vijjāharāṇa vijjāē
taha vāṇarāṇa vaṁsō, vāṇaracindhēṇa nibaḍiō // PaumaCa.88


[p. 63]
vāṇaracindhēṇa imē, chattāi nivēsiyā kaī jēṇa
vijjāharā jaṇēṇaṁ, vuccanti hu vāṇarā tēṇaṁ // PaumaCa.89

sēyaṁsassa bhayavaō, jiṇantarē taha ya vāsupujjassa
amarappabhēṇa ēyaṁ, vāṇaracindhaṁ pariṭṭhaviyaṁ // PaumaCa.90

annē vi ēvamāī, vijjāharapatthivā mahāsattā
sēvanti puvacariyaṁ, kikkindhipurē jahicchāē // PaumaCa.91

ēvaṁ vāṇaravaṁsassa saṁbhavō naravaī! samakkhāō
annaṁ ciya saṁbandhaṁ, suṇāhi ēttō payattēṇa // PaumaCa.92

rāyā mahōyahiravō, kikkindhipuruttamē kuṇaï rajjaṁ
vijjuppabhāe sahiō, suralōgagaō suravarō va // PaumaCa.93

aṭṭhattaraṁ sayaṁ sē, puttāṇaṁ surakumārasarisāṇaṁ
baladappagabiyāṇaṁ, paḍivakkhagaïndasīhāṇaṁ // PaumaCa.94

muṇisubayassa titthaṁ, taïyā baṭṭaï bhavōhamahaṇassa
vijjāhara-sura-naravaï-sasi-sūrasamacciyakamassa // PaumaCa.95

laṅkāpurīe sāmī, taḍikēsō nāma naravaī taïyā
rakkhasarvasubbhūō, bhuñjaï rajjaṁ mahābhōgaṁ // PaumaCa.96

dōhaṁ pi tāṇa ēkaṁ, añcantasiṇēhanibbhara hiyayaṁ
navaraṁ puṇāi dēhaṁ, annōnnaṁ kēvalaṁ jāyaṁ // PaumaCa.97

nāūṇa vi taḍikēsaṁ, pavaïyaṁ sabasaṅgaōmukkaṁ
rāyā mahōyahiravō, sō vi ya dikkhaṁ samaṇupattō // PaumaCa.98

aha bhaṇaï magaharāyā, taḍikēsō kammi kāraṇanimittē
pavaïō khāyajasō? kahēha bhayavaṁ! pariphuḍaṁ mē // PaumaCa.99

tō bhaṇaï gaṇaharindō, taḍikēsō suṇasu paümaüjjāṇē
antēurēṇa sahiō, ramiūṇa sayaṁ samāḍhattō // PaumaCa.10

varabaüla-tilaya-campaya-asōga-punnāga-nāgasusamiddhē
nandaṇavaṇē va sakkō, suravahuyāsahagaō ramaï // PaumaCa.101

aha kōlaṇasattāē, siricandāē pavaṁgamō sahasā
paḍiō ya tīe uvariṁ, nahēhi phāḍēi thaṇakalasē // PaumaCa.102


[p. 64]
daṭ ṭhūṇa paṇaïṇī sō, thaṇakalasubbhinnaruhiravicchaḍḍa
rāyā vi hu taḍikēsō, bāṇēṇa ṣavaṁgamaṁ haṇaï // PaumaCa.103

gāḍhappaharaparaddhō, mucchāvasavēmbhalō palāyantō
paḍiō sāhusayāsē, pavaṁgamō thōvaṁjīyāsō // PaumaCa.10

aha pañcanamōkkārō, dinnō sē sāhuṇā'ṇukampāē
mariūṇa samuppannō, udahikumārō bhavaṇavāsī // PaumaCa.105

sariūṇa pubajamma, udahikumārō turantamaṇavēgō
pattō ujjāṇavarē, niyayasarīrassa pūyatthē // PaumaCa.106

daṭṭhūṇa vāṇaragaṇē, sabattō khēyarēhi hammantē
aha kuṇaï mahāghōrē, pavaṁgamē jala-thalā-''yāsē // PaumaCa.107

kēēttha silāhatthā, avarē giri-viviharukkhahatthā ya
bukkārakhaṁ karēntā, haṇanti calaṇēṇa mahivaḍhaṁ // PaumaCa.108

daṭhūṇa vāṇaragaṇē, taḍikēsō bhaṇaï mahuravayaṇēhiṁ
kō ēsa mahāsattō, jassa imaṁ cēṭṭhiyaṁ sahasā? // PaumaCa.109

jō sō tumē narāhiva! sarēṇa bhinnō pavaṁgamō mariuṁ
sō sāhupabhāvēṇaṁ, udahikumārō ahaṁ jāō // PaumaCa.110

laṅkāhivō pavuttō, udahikumāraṁ maṇōharagirāē
taṁ khamasu majjha savaṁ, amuṇiyadhammassa pāvassa // PaumaCa.111

aha tē dōṇṇi vi samayaṁ, bandhavanēhēṇa muṇivarasayāsaṁ
gantūṇa paṇamiūṇa ya, sāhuṁ pucchanti jiṇadhammaṁ // PaumaCa.112

sāhūṇa vi tē bhaṇiyā, majjha gurū ciṭṭhaē samāsannē
santēṇa tēṇa tubhaṁ, kaha'haṁ sāhēmi vō dhamma? // PaumaCa.113

jō guravē sāhīṇē, dhamma sāhēi pōḍhabuddhīē
sō pavayaṇapanbhaṭṭhō, bhaṇṇaï accāsaṇāsīlō // PaumaCa.114

tē dō vi tēṇa nīyā, namiūṇa guruṁ tahiṁ ciya niviṭṭhā
pucchanti muṇivaraṁ tē bhayavaṁ! sāhēha kō dhammō! // PaumaCa.115

jaṁ tēhi pucchiō sō kahēi dhamma muṇī mahāghōsō
jaha barahiṇēhi ghuṭuṁ, navapāusamēhasaṅkāē // PaumaCa.116


[p. 65]
[dharmaḥ tatphalaṁ ca —]
ēkkē bhaṇanti dhammaṁ, amuṇiyaparamatthavitthayā purisā
na ya jāṇanti visēsaṁ, ārambha-pariggahēsu rayā // PaumaCa.117

sāyāra nirāyārō, duvihō dhammō jiṇēhi uvaïṭṭhō
mannanti jē hu taïyaṁ, daḍḍā tē mōhajalaṇēṇaṁ // PaumaCa.118

paḍhamamahiṁsā saccaṁ, adattadāṇaṁ (dattādāṇaṁ ) tahēva nāyabaṁ
paradārassa ya viraī, saṁtōsō'ṇuvayā pañca // PaumaCa.119

chaṭhē ca rāibhattaṁ, guṇavayā tiṇi cēva nāyabā
cattāri ya sikkhāō, gihatthadhammō havaï ēsō // PaumaCa.120

aṇagāramaharisīṇaṁ, suddhō dhammō paōganipphaṇṇō
pañcamahavayakaliō, pañca ya samiī tiguttō ya // PaumaCa.121

gacchanti dēvalōgaṁ, purisā sāyāradhammaladdhapahā
bhuñjanti pavarasōkkhaṁ, accharasāmajjhayāragayā // PaumaCa.122

maharisidhammēṇa puṇō, abābāhaṁ suhaṁ aṇōvamiyaṁ
pāvanti samaṇasōhā, visuddhabhāvā narā jē u // PaumaCa.123

sāvayadhammubbhūyā, dēvā caviūṇa māṇusē lōē
samaṇattaṇēṇa mōkkhaṁ, tisu dōsu bhavēsu vaccanti // PaumaCa.124

jē vi hu tavaṁ vigiṭuṁ, karēnti annāṇiṇō paraṁ mūḍhā
taha vi ya kiṁkaravaggā, havanti appiḍḍiyā dēvā // PaumaCa.125

tattō cuyā samāṇā, saṁsārē bahuvihāsu jōṇīsu
dukkhāim̐ aṇuhavantā, aṇēyakālaṁ paribhamanti // PaumaCa.126

vaha-bandha-vēha-māraṇa-tāḍaṇa-nibbhacchaṇāibahudōsaṁ
dukkhaṁ tirikkhanīvā, aṇuhavamāṇā ya acchanti // PaumaCa.127

naraēsu vi nēraïyā, phuliṅgajālāulē mahādukkhaṁ
acchanti aṇuhavantā, puvaṁ kāūṇa pāvāiṁ // PaumaCa.128

karavatta-janta-sāmali-asivattāvaḍaṇa-kumbhipāēsu
ēēsu cēva jīvā, mahantadukkhāim̐ pāvanti // PaumaCa.129

jaha nayarammi paviṭṭhō, mūḍhō paribhamaï magganāsammi
taha dhammēṇa virahiō, hiṇḍaï jīvō vi saṁsārē // PaumaCa.130


[p. 66]
tē dō vi taggayamaṇā, muṇivaramuhakamalaniggayaṁ dhammaṁ
suṇiūṇa niyayacariyaṁ, pucchanti puṇō payattēṇaṁ // PaumaCa.131

jaï ēva dhammarahiō, jīvō paribhamaï dīhasaṁsārē
tō kaha puṇāi amhē, ētthaṁ parihiṇḍiyā bhayavaṁ! // PaumaCa.132

aha sāhiuṁ ṣavattō, pubabhavaṁ muṇivarō mahurabhāsī
suṇaha iō ēgamaṇā, kahēmi tujhaṁ samāsēṇaṁ // PaumaCa.133

ēyammi paribhamantā, purisā saṁsāramaṇḍalē ghōrē
ghāyanti ēkkamēkaṁ, dōṇi vi mōhāṇubhāvēṇaṁ // PaumaCa.134

aha kammanijjarāē, dōṇṇi vi purisā taō samuppannā
vāṇārasīe ēkkō, jāō vāhō mahāpāvō // PaumaCa.135

sāvatthīnayarīē, bīō vi hu mantinandaṇō jāō
dattō nāmēṇa taō, pavaïō jāyasaṁvēgō // PaumaCa.136

viharantō saṁpattō, kāsipurē sutthiē varujjāṇē
tasapāṇa-janturahiē, tattha ṭhiō jhāṇajōēṇaṁ // PaumaCa.137

lōgō vi pūyaṇatthaṁ, sammaddivī samāgaō tassa
bhāvēṇa viṇayapaṇaō, payāhiṇaṁ kuṇaï parituṭṭhō // PaumaCa.138

jhāṇōvaōgajuttaṁ, vāhō daṭūṇa pharusavayaṇēhiṁ
satthēsu kuṇaï tibaṁ, vihīsiyaṁ tassa duṭṭappā // PaumaCa.139

avasaüṇō ya alajjō, pāraddhīphandiyassa jāō mē
tibaṁ amaṅgalaṁ ciya, dhaṇu paharantō samuggiraï // PaumaCa.14

sāhū vi jhāṇajuttō, ēvaṁ cintēi tattha hiyaēṇaṁ
cūrēmi pāvakammaṁ muṭṭhipahārāhayaṁ santaṁ // PaumaCa.141

tava-saṁjamēṇa puvaṁ, lantagajōgaṁ samajjiyaṁ kammaṁ
jhāṇassa'kusalayāē, jōisavāsittaṇaṁ pattaṁ // PaumaCa.142

tattō cuō samāṇō, iha taḍikēsō tumaṁ samuppannō
vāhō vi paribhamittā, saṁsārē vāṇarō jāō // PaumaCa.143

jō sō bāṇēṇa haō, taḍikēsa! tumē pavaṁgamō mariuṁ
sō sāhupabhāvēṇaṁ, udahikumārō samuppannō // PaumaCa.144

[taḍitkēśī tathā mahōdadhiravakē pūrvajanmakā vr̥ttāntaḥ —]

[p. 67]
ēyaṁ muṇittu cariyaṁ, paricayaha puṇabbhavēsu jaṁ vattaṁ
mā puṇaravi saṁsāraṁ, vēranimittēṇa paribhamaha // PaumaCa.145

mōttūṇa pubavēraṁ, paṇamaha muṇisuvayaṁ payattēṇaṁ
tō araya-viraya-vimalaṁ. sivasuhavāsaṁ samajēha // PaumaCa.146

khāmēūṇa ya ēttō, udahikumārō gaō niyayabhavaṇaṁ
taḍikēsō vi ya giṇhaï, muṇivaraṣāsammi pavajjaṁ // PaumaCa.147

tassa ya guṇēhi sarisō, puttō laṅkāhivō sukēsō tti
ēkantasuhasamiddhaṁ, bhuñjaï rajaṁ mahābhōgaṁ // PaumaCa.148

kāūṇa tavamuyāraṁ, sammaṁ ārāhiūṇa kālagaō
taḍikēsasamaṇasīhō dēvō jāō mahiḍḍīō // PaumaCa.149

ētthantarē mahappā, kikkindhipurāhivō kuṇaï rajaṁ
rāyā mahōyahiravō, tāva ya vijjāharō pattō // PaumaCa.150

aha tēṇa takkhaṇaṁ ciya, taḍikēsanivēyaṇē samakkhāē
rāyā mahōyahiravō, takkha'gamēttēṇa saṁviggō // PaumaCa.151

ahisiñciūṇa puttaṁ, paḍiindaṁ rajabharadhurāhāraṁ
rāyā mahōyahiravō, pabaïō jātasaṁvēgō // PaumaCa.152

jhāṇagaïndārūḍhō, tavatikkhasarēṇa nihayakammariū
nikkaṇṭayamaṇukūlaṁ, siddhipuri patthiō dhīrō // PaumaCa.153

paḍiindō vi ya rāyā, puttaṁ kikkindhināmadhēyaṁ sō
ahisiñciūṇa rajjē, dikkhaṁ jiṇadēsiyaṁ pattō // PaumaCa.154

cāritta-nāṇa-daṁsaṇa-visuddhasammattaladdhamāhappō
kāūṇa tavamuyāraṁ, sivamayalamaṇuttaraṁ pattō // PaumaCa.155

ētthantarē narāhiva, vēyaḍḍhē dakkhiṇillasēḍhīē
vijjāharāṇa nayaraṁ, rahanēuracakkavālapuraṁ // PaumaCa.156

tatthēva asaṇivēgō, rāyā vijjāharāṇa savē siṁ
puttō ya vijayasīhō, bīō puṇa vijjuvēgō tti // PaumaCa.157

āiccapurāhivaī, mandaramāli tti nāma vikkhāō
bhajjā sē vēgavaī, tīe suyā nāma sirimālā // PaumaCa.158

tīe sayaṁvaratthaṁ, vijjāharapatthivā samāhūyā
āgantūṇa ya tō tē, mañcēsu ṭhiyā ya sabaï vi // PaumaCa.159


[p. 68]
sabammi supaḍiuttē sirimālābharaṇabhūsiyasarīrā
varajuvaï-mantisahiyā, rāyasamudaṁ samōiṇṇā // PaumaCa.160

pāsēsu cāmarāī, uvariṁ paḍipuṇṇanimmalaṁ chattaṁ
puraō ya nanditūraṁ, ghaṇagurugambhīrasaddālaṁ // PaumaCa.161

daṭṭaṇa tīe rūvaṁ, jōbaṇa-lāyaṇṇa-kantisaṁpuṇṇaṁ
vammahasarēsu bhinnā, bahavē āyallayaṁ pattā // PaumaCa.162

kēī bhaṇanti ēvaṁ, kassēsā laliyajōvaṇāpuṇṇā
hōhī varakallāṇī, rūvapaḍāyā imā mahilā // PaumaCa.163

annē bhaṇanti puvaṁ, jēṇa tavō suviulō samaṇuciṇṇō
tassēsā varamahilā, hōhī kammāṇubhāvēṇaṁ // PaumaCa.164

sabatthasatthakusalā, nāmēṇa sumaṅgalā bhaṇaï dhāī
nisuṇēhi kahijjantē, sirimālē khēyaranarindē // PaumaCa.165

jō ēsa viulavacchō, dhīrō ravikuṇḍalō kumāravarō
sasikuṇḍalassa puttō, taḍippabhāgabbhasaṁbhūō // PaumaCa.66

ambaratilayāhivaī, varēsu ēyaṁ maṇassa jaï iṭṭhō
māṇēhi surayasōkhaṁ, mayaṇēṇa samaṁ raī cēva // PaumaCa.167

annō vi ēsa sundari, lacchīvijaṁgayassa varaputtō
rayaṇapurassa ya sāmī, nāmaṁ vijjāsamugghāō // PaumaCa.168

ēyassa pāsalaggō, vajjasirīgabbhasaṁbhavō ēsō
vajjāuhassa puttō, vajjāuhapañjarō nāmaṁ // PaumaCa.169

aha mērudattaputtō, sirirambhāgabbhasaṁbhavō ēsō
mandarakuñjāhivaī, nāmēṇa puraṁdarō rāyā // PaumaCa.170

māṇasavēgassa suō, vēgavaīnandaṇō varakumārō
nāgapurasāmiō sō, ṣavaṇagaī nāma vikkhāō // PaumaCa.171

ēē annē ya bahū, sirimālē! pēccha khēyaranarindē
kula-vibhava-rūva-jōvaṇa-vijjāsayariddhisaṁpannē // PaumaCa.172

ēyāṇa naravaīṇaṁ, jō sō hiyayassa vallahō tujjhaṁ
tassa ya karēhi varataṇu! mālaṁ kaṇṭhammi sirimālē! // PaumaCa.173

avalōiūṇa savē, vijjāharapatthivē payattēṇaṁ
bālāe maṇabhirāmā, kikindhi pāviyā diṭṭhī // PaumaCa.174

haṁsagaïgamaṇamaṇahara-līlāē kavivarassa gantūṇaṁ
sā chēyasippiyakayā, mālā kaṇṭhammi ōlaïyā // PaumaCa.175


[p. 69]
daṭṭhaṇa vijayasīhō, kikindhi kusumamālakayakaṇṭhaṁ
ruṭṭhō pavaṁgamāṇaṁ, ābhāsaï uccakaṇṭhēṇaṁ // PaumaCa.176

na ya ēttha nandaṇavaṇaṁ, phalāulaṁ nēva nijharā rammā
na ya vāṇarāṇa vandaṁ, jēṇēttha pavaṁgamā pattā // PaumaCa.177

jēṇētē durāyārā, āṇīyā vāṇarā ihaṁ pāvā
dūyāhamassa sigdhaṁ, tassa phuḍaṁ niggahaṁ kāhaṁ // PaumaCa.178

sōūṇa vayaṇamēyaṁ, gaya-turayasamōttharantaṣāikkaṁ
khuhiyaṁ pavaṁgamabalaṁ, sāgarasalilaṁ va ucchaliyaṁ // PaumaCa.179

karapīṇasamupphōḍaṇa-bukkārava-turayahiṁsiyaravēṇaṁ
bahirīkayaṁ va najjaï, bhuvaṇamiṇaṁ tūrasaddēṇaṁ // PaumaCa.180

ālaggā pavarabhaḍā, vijjāharapatthivēhi saha jujhaṁ
asi-kaṇaya-cakka-tōmara-ghaṇapaharaṇapaḍaṇasusamiddhaṁ // PaumaCa.181

hatthī hatthīṇa samaṁ, abhiṭṭō rahavarō saha rahēṇaṁ
turaēṇa saha turaṅgō, pāikō saha pēyasthēṇaṁ // PaumaCa.182

khēyara-pavaṁgamāṇaṁ, vaṭṭantē bhēravē mahājujjhē
tāva ya kikkindhisahī, sukēsirāyā samaṇupattō // PaumaCa.183

tō sō mahōragō iva, rakkhasanāhō uvaḍhiō puraō
vijjāharēhi samayaṁ, jujjhaï pasarantabalanivahō // PaumaCa.184

ētthantarammi jujhaṁ, āvaḍiyaṁ dāruṇaṁ varabhaḍāṇaṁ
vicchūḍhaghāyapaüraṁ, andhayavara-vijayasīhāṇaṁ // PaumaCa.185

andhakumārēṇa taō, kikkindhisahōyarēṇa raṇamajjhē
chinnaṁ ca asivarēṇaṁ, sīsaṁ ciya vijayasīhassa // PaumaCa.186

sōūṇa puttamaraṇaṁ, vajjēṇa va tāḍiō asaṇivēgō
paridēviuṁ ṣayattō, sōgamahāsāgarē paḍiō // PaumaCa.187

vahiūṇa vijayasīha, pavaṁgamā rakkhasā ya balasahiyā
āgāsagamaṇadacchā, kikindhipuraṁ samaṇupattā // PaumaCa.188

rāyā vi asaṇivēgō, sōgaṁ mōttūṇa rōsapajjaliō
aha tāṇa maggalaggō, samāgaō sō vi kikkindhi // PaumaCa.189

sōūṇa asaṇivēgaṁ, samāgayaṁ raṇapayaṇḍasōḍīraṁ
vāṇarasuhaḍā'bhimuhā, viṇiggayā rakkhasabhaḍā ya // PaumaCa.190


[p. 70]
asi-kaṇaya-parasu-paṭṭisa-saṁghaṭuṭuntaghāyaṣajjaliyaṁ
bahubhaḍajīyantakaraṁ, jujhaṁ aïdāruṇaṁ laggaṁ // PaumaCa.191

uggiṣṇakhaggahatthō, saṁpattō andhaō asaṇivēgaṁ
kikvindhī vi raṇamuhē, ābhiṭṭō vijuvēgassa // PaumaCa.192

nihaō andhakumārō, caṁḍakvēgēṇa samaramajjhammi
vōcchinnajīviyāsō, raṇarasaparimukkavāvārō // PaumaCa.193

kikindhinaravaīṇa vi, kaḍhiṇasilā giṇhiūṇa vikkhittā
vacchatthalammi viulē, paḍiyā sā vijuvēgassa // PaumaCa.194

sō asaṇivēgaputtō, taṁ cēva silaṁ mahanta-vitthiṇṇaṁ
pēsēi paḍipahēṇaṁ, vāṇaranāhassa āruṭṭhō // PaumaCa.195

naga-nayara-gōurasamē, paḍiyā vacchatthalē silā sigdhaṁ
tēṇa paharēṇa pattō, kikkindhinarāhivō mōhaṁ // PaumaCa.196

laṅkāhivēṇa ghēttu, nīō pāyālapuravarābhimuhō
āsatthō cciya pucchaï, kattō sō andhayakumārō? // PaumaCa.197

siṭuṁ ca niravasēsaṁ, sō tujjha sahōyarō samaramajjhē
rāyā'saṇivēgahaō, pattō ya raṇē mahānidaṁ // PaumaCa.198

sōūṇa bayaṇamēyaṁ, sattipahārōvamaṁ akaṇṇasuhaṁ
mucchāvalantanayaṇō, dhasa tti dharaṇīyalē paḍiō // PaumaCa.199

candaṇajalōlliyaṅgō, paḍibuddhō vilaviūṇamāḍhattō
nāṇāvihē palāvē, bhāiviōgāurō kuṇaï // PaumaCa.200

tō vilaviūṇa bahuyaṁ, sukēsi kikkindhisāhaṇasamaggō
pāyālaṁkārapuraṁ, sigdhaṁ pattā bhaüviggā // PaumaCa.201

aha pavisiūṇa nayarē, kañcaṇavararayaṇatuṅgapāyārē
acchanti bandhusahiyā, pamōyasōgaṁ ca vahamāṇā // PaumaCa.202

aha annayā kayāī, indadhaṇuṁ pēcchiuṁ vilijantaṁ
sō asaṇivēgarāyā, saṁvēgaparāyaṇō jāō // PaumaCa.203

visayasuhamōhiō haṁ, laddhaṇa vi māṇusattaṇaṁ pāvō
dhammacaraṇāirēgaṁ, saṁjamamaggaṁ na ya ṣavannō // PaumaCa.204

ahiṁsiñciūṇa rajjē, sahasāraṁ sabasundaraṁ puttaṁ
taḍivēgēṇa samāṇaṁ, jāō samaṇō samiyapāvō // PaumaCa.205


[p. 71]
ētthantarammi lata, bhuñjaï nigghāyadāṇavō sūrō
paḍivakkhaagaṇiyamaō, jō ṭhaviō asaṇivēgēṇaṁ // PaumaCa.206

aha annayā kayāī, pāyālapurāu vandaṇāhēuṁ
sirimālāsannihiō, kikkindhī patthiō mēruṁ // PaumaCa.207

sō bandium̐ niyattō, dakkhiṇabhāē samuddatīratthaṁ
mahupavayaṁ mahantaṁ, pēcchaï ghaṇasāmalāyāraṁ // PaumaCa.208

aha pēccha pēccha sundari! ghaṇataru varakusuma-pallavasaṇāhaṁ
gumugumugumēntamahuyara, sabattō surahigandhaḍḍa // PaumaCa.209

ēyaṁ mōttūṇa giriṁ, na maṇō majjhaṁ samucchahaï gantuṁ
nayaraṁ surapurasarisaṁ, karēmi ētthaṁ na saṁdēhō // PaumaCa.210

bhaṇiūṇa vayaṇamēyaṁ, tō caḍiō pavayassa siharammi
pāyāra-bhavaṇasōhaṁ, sigdhaṁ ca nivēsiyaṁ nayaraṁ // PaumaCa.211

aha niyayanāmasarisaṁ, tēṇa kayaṁ mahiyalammi vikkhāyaṁ
surapurasōbhāyāraṁ, kikkindhipuraṁ ti nāmēṇaṁ // PaumaCa.212

sō tattha bandhusahiō, aṇēyasāmantaṣaṇayacalaṇajuō
bhuñjaï rāyavarasiriṁ, sammapiṭṭhī jiṇamayammi // PaumaCa.213

canda-divāyarasarisā, sirimālāē suyā samuppannā
paḍhamō āiccaraō, rikkharaō hōi bīō ya // PaumaCa.214

dhūyā ya sūrakamalā, jāyā varakamalakōmalasarīrā
kamaladahavatthavā, kamalasirī cēva pañcakkhā // PaumaCa.215

rayaṇapurammi ya nayarē, mērumahānaravaïssa bhajjāē
jāō ya māhavīē, mayāridamaṇō varakumārō // PaumaCa.216

dinnā ya sūrakamalā, mayāridamaṇassa vāṇarindēṇaṁ
vattaṁ pāṇiggahaṇaṁ, kikkindhipurē aṇannasamaṁ // PaumaCa.217

aha kaṇṇapabaōvari, nayaraṁ ciya kaṇṇakuṇḍalaṁ tēṇaṁ
viṇivēsiyaṁ mahantaṁ, surapurasōhaṁ viḍambantaṁ // PaumaCa.218

pāyālaṁkārapurē, iṁndāṇīgabbhasaṁbhavā taïyā
jāyā sukēsaputtā, dēvakumārā iva surūvā // PaumaCa.219

paḍhamēttha hōi mālī, taha ya sumāli tti nāma vikkhāō
taïō ya mālavantō, amarakumārōvamasirīō // PaumaCa.220

pattā sarīraviddhi, vijābala-dappagaviyā jāyā
kīlanti nahicchāē, kāṇaṇa-vaṇarammadēsēsu // PaumaCa.221


[p. 72]
aha tē cavalakumārā, jaṁ tēṇa nivāriyā sukēsēṇaṁ
mā jāha dakkhiṇadisiṁ, annattō ramaha vīsatthā // PaumaCa.222

paripucchiō narindō, viṇayaṁ kāūṇa tēhi paramatthaṁ
parikahaï jahāvattaṁ, laṅkāpurimāiyaṁ savaṁ // PaumaCa.223

nayarīe tīe sāmī, nigghāō nāma dāṇavō vasaï
agaṇiyapaḍivakkhabhaō, ṭhaviō sō asaṇivēgēṇaṁ // PaumaCa.224

amhaṁ paraṁparāē, sā nayarī āgayā guṇasamiddhā
tassa bhaēṇa vimukkā, puttaya! añcantaramaṇijjā // PaumaCa.225

jantāṇi tēṇa niyayaṁ, sabattō viraïyāim̐ pāvēṇaṁ
māranti jāim̐ puttaya, lōyaṁ bhīmēṇa rūvēṇa // PaumaCa.226

suṇiūṇa vayaṇamēyaṁ, ruṭṭhā vijjāsu laddhamāhappā
aha tē kumārasīhā, pāyālapurāu nipphiḍiyā // PaumaCa.227

caüraṅgabalasamaggā, sigdhaṁ uppaïya ambaratalēṇaṁ
hantūṇa jantanivahaṁ, laṅkānayarī samaṇupattā // PaumaCa.228

sōūṇa rakkhasabhaḍē, nigyāō niggaō sēvaḍahuttō
asi-kaṇaya-kiraṇapaürō, divāyarō cēva pajjaliō // PaumaCa.229

gayamēhakaṇṇapavaṇō, mayabindujharantasalilasaṁghāō
asivijjulāulaparō, sahasā raṇapāusō jāō // PaumaCa.230

annōnnarahasapasariya-phalaükkāsannihēhi satthēhiṁ
dōsu vi balēsu suhaḍā, jujjhanti vimukkajīyāsā // PaumaCa.231

nigghāō vihu mālī, āvaḍiyā dō vi raṇamuhē suhaḍā
muccantā''uhanivahaṁ, asurā iva dappiyā sūrā // PaumaCa.232

ēyārisammi jujjhē vaṭṭantē ubhayalōgasaṁghaṭṭē
mālibhaḍēṇa ya pahaō, nigyāō pāviō maraṇaṁ // PaumaCa.233

nāūṇa niyayasēnnaṁ, nigghāyaṁ māriyaṁ samaramajjhē
bhaggaṁ bhayāulamaṇaṁ, jaha vēyaḍḍa samaṇupattaṁ // PaumaCa.234

tō ṣaḍaha-bhēri-jhallari-jayasadugghuṭṭhamaṅgalaravēṇaṁ
laṅkāpuri paviṭhṭhō, mālī saha bandhuvaggēṇaṁ // PaumaCa.235

pii-māi-sayaṇasahiō, pariyaṇapasarantabhōgavitthāraṁ
nikkaṇṭayamaṇukūlaṁ, bhuñjaï rajjaṁ guṇasamiddhaṁ // PaumaCa.236


[p. 73]
ēttō hēmaṅgapurē, bhōgavaīgabbhasaṁbhavā kannā
himarāyassa ya duhiyā, candamaī nāma nāmēṇaṁ // PaumaCa.237

mālikumārēṇa taō, pariṇīyā sā mahāvibhūīē
jā niyayarūvajōvaṇa-guṇēhi dūraṁ samubahaï // PaumaCa.238

pīiṁkarassa duhiyā, pīimaïsamubbhavā visālacchī
pīipurammiṁ jāyā, pīimahā sundarī nāma // PaumaCa.239

sā vi hu sumālibhajjā, jāyā accantasundarāvayavā
lakkhaṇaguṇōvavēyā, rūvēṇa raī visēsēi // PaumaCa.240

kaṇayasirīkaṇayasuyā, kannā kaṇayāvali tti kaṇayapurē
taṁ cēva mālavantō, pariṇēi guṇāhiyaṁ lōē // PaumaCa.241

juvaïsahassasamaggō, saṁpattō ubhayasēḍhisāmittaṁ
āṇāvisālamaülaṁ, bhuñjaï mālī mahārajaṁ // PaumaCa.242

ēyammi dēsayālē, sukēsi-kikkindhijaṇiyasaṁvēgā
pabaïyā khāyajasā, pavaṁgamā rakkhasabhaḍā ya // PaumaCa.243

tavacaraṇasamaggā dīhakālaṁ gamittā, vavagayarbhaya-sōgā nāṇa-cārittajuttā
jaṇiyavimalakammā rakkhasā vāṇarā ya, sivama yalamaṇantaṁ siddhisōkkhaṁ pavannā // PaumaCa.244


iti paümacariē rakkhasa-vāṇarapavvajjāvihāṇō nāma chaṭṭō uddasaō samattō


---------------------------------------------------------------------
[dahamuhavijjāsāhaṇaṁ]

ētthantarammi rāyā, sahasārō nāma niggayaṣayāvō
vasaï sayā suhiyamaṇō, rahanēuracakkavālapurē // PaumaCa.1

tassa ya guṇāṇurūvā, aha māṇasāsundarī pavarabhajjā
taṁ pēcchiūṇa rāyā, taṇuyaṅgī pucchaē sahasā // PaumaCa.2


[p. 74]
kiṁ atthi tujjha sundari, cintā dukkhaṁ va dāruṇaṁ aṅgē?
hiyaïcchiyaṁ ca davaṁ, jaṁ maggasi taṁ paṇāmēmi // PaumaCa.3

jaṁ ēva pucchiyā sā, pasayacchī bhaṇaï kō vi mē ēsō
jattō pabhūi gabbhō, 'saṁbhūō kammadōsēṇa // PaumaCa.4

tattō pabhūi naravaï!, icchāmi surāhivassa saṁpattī
daṭuṁ tē parikahiyaṁ, mōttūṇa kulāgayaṁ lajjaṁ // PaumaCa.5

aha tēṇa takkhaṇaṁ ciya, vijābalagabiēṇa hōūṇa
indassa paramariddhī,parisāī darisiyā tīē // PaumaCa.6

saṁpuṇṇaḍōhalā sā, jāyā maṇa-nayaṇanibuipasatthā
kālē taō pasūyā, suravaïsarisaṁ varakumāraṁ // PaumaCa.7

kārāviyaṁ ca savaṁ, jammūsavamaṅgalaṁ naravaīṇaṁ
indō ya tassa nāma, jaṇiyaṁ indābhilāsēṇaṁ // PaumaCa.8

aha sō kamēṇa ēttō, jōvaṇa-bala-viriya-tēyamāhappō
vijjāharāṇa rāyā, jāō vēyaḍḍavāsīṇaṁ // PaumaCa.9

cattāri lōgapālā, satta ya aṇiyāim̐ tiṇṇi parisāō
ērāvaṇō gaïndō, vajaṁ ca mahāuhaṁ tassa // PaumaCa.10

cattālīsaṁ ṭhaviyā, tassa sahassā havanti juvaīṇaṁ
mantī bihapphaī sē, hariṇigamēsī balāṇīō // PaumaCa.11

tō sō nami ba najjaï, sabēsi khēyarāṇa sāmittaṁ
kuṇaï suvīsatthamaṇō, vijjābalagaviō dhīrō // PaumaCa.12

laṅkāhivō vi mālī, indaṁ sōūṇa khēyarāṇindaṁ
bala-bhāi-mittasahiō, tassuvari patthiō sahasā // PaumaCa.13

gaya-turaya-vasabha-kēsari-maya-mahisa-varāhavāhaṇārūḍhā
vaccanti rakkhasabhaḍā, chāyantā ambaraṁ turiyā // PaumaCa.14

sabatthasatthakusalō, bhaṇaï sumālī sahōyaraṁ jēṭuṁ
ētthaṁ kuṇahā''vāsaṁ, ahava puri paḍiniyattāmō // PaumaCa.15

dīsanti mahāghōrā, uppāyā saüṇayā ya vivarīyā
ētē kahanti ajayaṁ, ahaṁ natthēttha saṁdēhō // PaumaCa.16

riṭṭha-khara-turaya-vasahā, sārasa-sayavatta-kōlhuyāīyā
vāsanti dāhiṇillā, ētē ajayāvahā amhaṁ // PaumaCa.17


[p. 75]
sōūṇa vayaṇamēyaṁ, mālī paḍibhaṇaï gadiō hasiuṁ
kiṁ dāḍhībhayabhīō, niyayaguhaṁ kēsarī riyaï? // PaumaCa.18

nandaṇavaṇē mahantā, jiṇālayā kāriyā rayaṇacittā
aṇuhūyaṁ pavarasuhaṁ, dāṇaṁ ca kimicchiyaṁ dinnaṁ // PaumaCa.19

samalaṁkiyaṁ ca gōttaṁ, jasēṇa sasikundanimmalayarēṇaṁ
jaï hōi samaramajjhē, maraṇaṁ tō kiṁ na pajattaṁ // PaumaCa.20

ēvaṁ sumālivayaṇaṁ, avagaṇṇēūṇa patthiō mālī
vēyaḍḍanagavarindē, rahanēuracakkavālapuraṁ // PaumaCa.21

sōūṇa rakkhasabalaṁ, samāgayaṁ lōgaṣālaparikiṇṇō
ērāvaṇamārūḍhō, nayarāō niggaō indō // PaumaCa.22

annōnnarahasapēllaṇa-rahavara-gaya-turayanivaha-pāikkaṁ
nikkhamaï indasēnnaṁ, raṇarasaparivaḍḍhiucchāhaṁ // PaumaCa.23

rakkhasa-pavaṁgavīrā, surasēnnaṁ pēcchiūṇa sannaddhaṁ
bāṇāsaṇī muyantā, ābhiṭṭā indasuhaḍāṇaṁ // PaumaCa.24

bhajjaï rahō rahēṇaṁ, nivaḍaï hatthī samaṁ gayavarēṇaṁ
turaēṇa samaṁ turagō, pāikō saha payatyēṇaṁ // PaumaCa.25

sara-satti-vāṇa-mōggara-phaliha-silā-sēllaāuhasaēsu
khippantēsu samatthaṁ, channaṁ gayaṇaṅgaṇaṁ sahasā // PaumaCa.26

suravaïbhaḍēhi ēttō, raṇarasaücchāhavaḍḍiyarasēhiṁ
rakkhasabalassa pamuhaṁ, bhaggaṁ ciya aggimaṁ khandhaṁ // PaumaCa.27

ālōḍiyaṁ samatthaṁ, niyayabalaṁ pēcchiūṇa parikuviō
aha uṭṭhiō ya mālī, satthōhajalantapajjaliō // PaumaCa.28

sara-satti-khagga-mōggara-caḍakkasarisōvamēhi paharēhiṁ
bhaggaṁ surindasēnnaṁ, mālinarindēṇa saṁgāmē // PaumaCa.29

daṭhūṇa savaḍahuttaṁ, ējanta rakkhasāhivaṁ indō
sūrassa pavaō iva, avaḍhiō satthasiharōhō // PaumaCa.30

indassa ya mālissa ya, duṇha vi jujhaṁ raṇē samāvaḍiyaṁ
baladappagabiyāṇaṁ, raṇarasa kaṇḍū vahantāṇaṁ // PaumaCa.31

chindanti sarēṇa saraṁ, cakkaṁ cakkēṇa lāghavakaraggā
vijjābalēṇa dōṇṇi vi, jujjhanti raṇē samacchariyā // PaumaCa.32


[p. 76]
ghēttūṇa tō sarōsaṁ, mālinarindēṇa pajjalantīē
pahaō niḍāladēsē, indō ghōrāe sattīē // PaumaCa.33

sattīpaharaṣaraddhō, indō rattāravinda-samachāō
atthagirimatthayatthō, saṁjhārāē diṇayarō va // PaumaCa.34

amarisavasaṁgaēṇaṁ, rōsāpūriyaphurantanayaṇēṇaṁ
cakkēṇa siraṁ cakkēṇa siraṁ chinnaṁ, mālinarindassa indēṇaṁ // PaumaCa.35

aha pēcchium̐ sumālī, vavagayajīyaṁ sahōyaraṁ samarē
muṇiūṇa nayavibhāgaṁ, sahasā bhaggō samarahuttō // PaumaCa.36

maggēṇa tassa laggō, sōmō baladapṣagaviō sūrō
sō bhiṇḍamālapahaō, nihaō ya sumālisatthēṇaṁ // PaumaCa.37

mucchānimīliyacchō, jāva ya sōmō cirassa āsatthō
tāva ya sumālirāyā, pāyālapuraṁ samaṇupattō // PaumaCa.38

rakkhasabhaḍā paviṭṭhā, pāyālaṁkārapuravaraṁ turiyā
acchanti bhaggamāṇā, bīyaṁ jammaṁ va saṁpattā // PaumaCa.39

āsāsiō niyattō, sōmō pāsaṁ gaō suravaïssa
rahanēuraṁ paviṭrō indō ugghuṭṭhajayasadō // PaumaCa.40

ēvaṁ jiṇiūṇa raṇē, paḍisattuṁ suravaī mahārajaṁ
bhuñjantō cciya jāō, indō indō tti lōyammi // PaumaCa.41

ēttō suṇāhi naravaï! magahāhiva! lōyapālaüppattī
hōūṇa ēgacittō, jahakkama tē pavakkhāmi // PaumaCa.42

mayaraddhayassa puttō, sōmō āiñcakittisaṁbhūō
jōīpurassa sāmī, ṭhaviō sō lōgaṣālō tti // PaumaCa.43

mēharahassa ya puttō, varuṇō varuṇāe kucchisaṁbhūō
mēhapuranayarasāmī, mahiḍḍiō lōgapālō sō // PaumaCa.44

kaṇayāvalīe puttō, jāō cciya sūrakhēyarindēṇaṁ
kañcaṇapurē mahappā, vasaï kubērō mahāsattō // PaumaCa.45

kālaggikhēyarasuō, sirippabhākucchisaṁbhavō vīrō
kikkindhinayararāyā, kayavavasāō jamō nāma // PaumaCa.46

ṭhaviō puvāe sasī, disāe varuṇō ya tattha avarāē
uttaraō ya kubērō, ṭhaviō cciya dakkhiṇāe jamō // PaumaCa.47


[p. 77]
jaṁ jassa havaï nāmaṁ, purassa tēṇēva tassa aṇusarisā
vijjāharā niuttā, puhaïyalē khāyakittīyā // PaumaCa.48

nayarammi asuranāmē, asurā khāiṁ gayā tihuyaṇammi
jakkhapurammi ya jakkhā, kinnaragīē ya sarināmā // PaumaCa.49

gandhavapura nivāsī, gandhavā hōnti nāma vikkhāyā
taha asiṇā asiṇapurē, vaïsā vaïsāṇarapurammi // PaumaCa.50

annē vi ēvamāī, viṇiōgā sakkasaṁbhavā raïyā
kubanti tiyasalīlaṁ, vijjābalagaviyā vīrā // PaumaCa.51

ēyārisaṁ mahantaṁ, bhuñjaï rajjaṁ mahāguṇasamiddhaṁ
agaṇiyapaḍivakkhamaō, vijāharasēḍhisāmittaṁ // PaumaCa.52

dhaṇayassa samuppattī, sēṇiya! rannō suṇāhi ēgamaṇō
asthi tti vōmabindū, nandavaī sundarī tassa // PaumaCa.53

tīē gambhuppannāu dōṇṇi kannāu rūvavantāō
kōsiya-kēkasiyāō, aha kōuyamaṅgalē nayarē // PaumaCa.54

jēṭṭhā ya tēhi dinnā, jakkhapurē vīsasēṇarāyassa
vēsamaṇō tti kumārō, tīe suō sundarō jāō // PaumaCa.55

saddāviō ya turiyaṁ, vēsamaṇō suravaīṇa sē dinnā
laṅkā bhaṇiō si tumaṁ, bhuñjasu suiraṁ suvīsatthō // PaumaCa.56

ajjappabhiī ṭhaviō, pañcamaō lōgapāliṇō tuhayaṁ
savāribhaggapasaraṁ, bhuñjasu nikaṇṭayaṁ rajjaṁ // PaumaCa.57

namiūṇa tassa calaṇē, vēsamaṇō patthiō balasamaggō
laṅkāpuriṁ paviṭhṭhō, nayarajaṇugghuṭṭhajayasaddō // PaumaCa.58

pāyālaṁkārapurē, pīimaīgabbhasaṁbhavā jāyā
dhīrā sumāliputtā, tiṇṇi vi rayaṇāsavādīyā // PaumaCa.59

rūvēṇa aṇaṅgasamō, tēēṇa divāyarō va pañcakkhō
candō va sōmayāē, lavaṇasamuddō ba gambhīrō // PaumaCa.60

bhiccāṇa bandhavāṇa ya, uvayāraparō tahēva sāhūṇaṁ
dēvagurupūyaṇaparō, dhammuvagaraṇēsu sāhīṇō // PaumaCa.61

paramahilā jaṇaṇisamā, mannaï dhīrō taṇaṁ va paradavaṁ
lōgassa niyayakālaṁ, ahiyaṁ parivālaṇujuttō // PaumaCa.62


[p. 78]
kiṁ bhūsaṇēhi kīraï?, rūvaṁ ciya hōi bhūsaṇaṁ niyayaṁ
kittī lacchī ya guṇā, kuḍumbasahiyā ṭhiyā jassa // PaumaCa.63

ēvaṁ sabakalā''gama-kusalō rayaṇāsavō vi cintēntō
na labhaï khaṇaṁ pi nidaṁ, niyayapurīpavisaṇaṭṭhāē // PaumaCa.64

paricintiūṇa ēvaṁ, niyayaṁ nāūṇa viriyamāhappaṁ
vijjāsu sāhaṇaṭuṁ, kusumujjāṇē, samaṇupattō // PaumaCa.65

gaha-bhūya-vāṇamantara-pisāyabahughōrarūvasaddālē
ujāṇamajjhayārē, jhāṇuvaōgaṁ samārūḍhō // PaumaCa.66

nāūṇa vōmabindū, vijāsamuhāgayaṁ tamujjāṇē
dēi paḍicāriyaṁ sē, dhūyaṁ ciya kēkasīnāmaṁ // PaumaCa.67

sā tattha takkhaṇaṁ ciya, kayaviṇayā jōgiṇaṁ samallīṇā
rakkhaï pasannahiyayā, samantaō dinnadiṭṭhīyā // PaumaCa.68

aha sō samattavijjō, kāūṇa thuī taō jiṇindāṇaṁ
pēcchaï ya samabbhāsē, vijjāharabāliyaṁ ēka // PaumaCa.69

varapaümaṣattanēttā, paümamuhī paümagabbhasamagōrī
paümadahavatthavā, kiṁ hōja sirī sayaṁ cēva? // PaumaCa.70

rayaṇāsavēṇa kannā, bhaṇiyā kēṇēttha kāraṇēṇa tumaṁ
acchasi varalāyaṇṇē! hariṇī viva jūhapabbhaṭṭhā? // PaumaCa.71

āyāsabindutaṇayā, nandavaīgabbhasaṁbhavā kannā
nāmēṇa kēkasī haṁ, jaṇaēṇa nirūviyā tujhaṁ // PaumaCa.72

rayaṇāsavassa siddhā, aha māṇasasundarī mahāvijjā
darisēi takkhaṇaṁ ciya, rūvaṁ bala-viriya-māhappaṁ // PaumaCa.73

vijjābalēṇa sahasā, tatthēva nivēsiyaṁ mahānayaraṁ
varabhavaṇasēyāiṇṇaṁ, divaṁ kusumantayaṁ nāmaṁ // PaumaCa.74

pāṇiggahaṇavihāṇaṁ, vihiṇā kāūṇa tōe kannāē
bhuñjaï nirantarāē, bhōgē bahumāṇasaviyappō // PaumaCa.75

sā annayā kayāī, sayaṇijē maharihē suhaṣasuttā
pēcchaï pasatthasumiṇē, paḍibuddhā maṅgalaravēṇaṁ // PaumaCa.76

īsuggayammi sūrē, savālaṅkārabhūsiyasarīrā
gantūṇa samabbhāsaṁ, païṇō sumiṇē parikahēi // PaumaCa.77


[p. 79]
uyarammi samallīṇō, sīhō daḍha-kaḍhiṇakēsarāruṇiō
annē vi canda-sūrā, ucchaṅgē dhāriyā navaraṁ // PaumaCa.78

ēē daṭ ṭhūṇa pahū, paḍibuddhā tūramaṅgalaravēṇaṁ
icchāmi jāṇiuṁ jē, ēyatthaṁ mē parikahēhi // PaumaCa.79

aṭṭaṅganimittadharō, sumiṇē nēmittiō parikahēi
ēē sababbhudayā, suyāṇa lambhaṁ parikahanti // PaumaCa.80

hōhinti tiṇṇi puttā, vikkama-māhappa-sattisaṁjuttā
amarindarūvasarisā, paḍisattukhayaṁkarā vīrā // PaumaCa.81

jō tujjha paḍhamaputtō, hōhī bhaddē! visālakīttīō
cakkaharasarisavibhavō, sucariyakammāṇubhāvēṇa // PaumaCa.82

paḍivakkhaagaṇiyabhaō, niccaṁ raṇakēlikalahatallicchō
varakūrakammakārī, hōhī natthēttha saṁdēhō // PaumaCa.83

puṇa tassa kaṇivā, dōṇi jaṇā sucariyāṇubhāvēṇaṁ
tē paramasammadiṭṭhī, bhaviyā hōhinti nikkhuttaṁ // PaumaCa.84

parituṭṭhā pasayacchī, ēyaṁ suṇiūṇa sumiṇaparamatthaṁ
jiṇacēiyāṇa pūrya, aṇannasarisaṁ samāruhaï // PaumaCa.85

aha annayā kayāī, tīē gabbhassa paḍhamaüppattī
jattō pabhūi jāyā, tattō cciya niṭhurā vāṇī // PaumaCa.86

aṅga sē aïkaḍhiṇaṁ, sūraṁ raṇatattinibbhayaṁ hiyayaṁ
dāuṁ surāhivassa vi, icchaï āṇāsamārambhaṁ // PaumaCa.87

santē vi dapṣaṇayalē, niyayacchāyaṁ palōyaē khaggē
viraïyakarañjaliuḍā, navaraṁ gurubhattimantā ya // PaumaCa.88

saṁpattaḍōhalāē, jāō riuāsaṇāi riuāsaṇāi kampantō
bandhavahiyayāṇandō, acchērayarūvasaṁṭhāṇō // PaumaCa.89

bhūēhi dunduhīō, pahayāō vivihatūramīsāō
piuṇā kaō mahantō, vihiṇā jammūsavō rammō // PaumaCa.90

sūyāharammi tajhyā, sayaṇijjāō mahimmi palhatthō
gēṇhaï karēṇa hāraṁ, bālō ṣasarantakiraṇōhaṁ // PaumaCa.91

jō sō rakkhasavaïṇā, dinnō cciya mēhavāhaṇassa purā
ēyantarammi naddhō, na ya kēṇaï khēyarindēṇaṁ // PaumaCa.92


[p. 80]
daṭṭhūṇa taṁ sahāraṁ, jaṇaṇī savāyarēṇa parituṭṭhā
rayaṇāsavassa sāhaï, pēcchasu bālassa māhappaṁ // PaumaCa.93

rayaṇāsavēṇa diṭṭhō, hāralayāgahiyaniṭa ṭhurakaraggō
cintēi tō maṇēṇaṁ, hōhii ēsō mahāpurisō // PaumaCa.94

nāgasahassēṇaṁ ciya, jō sō rakkhijjaē payattēṇaṁ
sō jaṇaṇīe piṇaddhō, kaṇṭhē bālassa varahārō // PaumaCa.95

rayaṇakiraṇēsu ēttō, muhāim̐ nava niyayavayaṇasarisāiṁ
hārē diṭṭhāim̐ phuḍaṁ, tēṇa kayaṁ dahamuhō nāmaṁ // PaumaCa.96

ēvaṁ tu bhāṇukaṇṇō, jāō kālē ya sō vaïkvantē
jassa ya bhāṇusaricchā, kaṇṇā vi hu gaṇḍasōbhāē // PaumaCa.97

jāyā tāṇa kaṇiṭṭhā, candaṇahā candasōmasarisamuhī
tīē vi hu aṇuyavarō, bihīsaṇō cēva uppannō // PaumaCa.98

ēvaṁ kumāralīlaṁ, kīlantō rāvaṇō palōēi
ambarayalammi viulē, vēsamaṇaṁ sababalasahiyaṁ // PaumaCa.99

kō ēsa agaṇiyabhaō, ammō vaccaï nabhēṇa vīsatthō
sacchandasuhavihārī, suravaralīlaṁ vilambantō? // PaumaCa.10

maha ēsa bhaïṇiputtō, vēsamaṇō nāma niggayapayāvō
laṅkāpurīe sāmī, puttaya! indassa aggabhaḍō // PaumaCa.101

tubbhaṁ kulāgayā vi hu, puttaya! laṅkāpurī maṇabhirāmā
ubāsiūṇa niyayaṁ, piyāmahaṁ tō ṭhiō ēsō // PaumaCa.102

ēsa piyā tē puttaya! guruyamaṇōrahasayāim̐ cintēntō
khaṇamavi na labhaï nidaṁ, tīe kaē sundarapurīē // PaumaCa.103

jaṇaṇivayaṇāim̐ ēvaṁ, sōūṇa dasāṇaṇō kaücchāhō
vijjāsu sāhaṇatthaṁ, bhīmāraṇṇaṁ vaṇaṁ pattō // PaumaCa.104

kavāyasattabhīsaṇa-niṇāyapaḍisaddamukkabukkāraṁ
sura-siddha-kinnarā vi ya, jassa ya uvariṁ na vaccanti // PaumaCa.105

ābaddhajaḍāmaüḍā, uvari sihāmaṇimaūhakayasōhā
kāūṇa samāḍhattā, tiṇṇi vi ghōraṁ tavōkammaṁ // PaumaCa.106


[p. 81]
aṭṭhakkharā ya vijjā, siddhā sē lakkhajāvaparipuṇṇā
nāmēṇa sabakāmā, sā vi ya siddhā diṇaddhēṇaṁ // PaumaCa.107

javiūṇa samāḍhattā, vijjā vi hu sōlasakkharanibaddhā
dahakōḍisahassāiṁ, jīsē mantāṇa parivārō // PaumaCa.108

jambuddīvāhivaī, taïyā jakkhō aṇāḍhiō nāmaṁ
juvaïsahassaparivuḍō, kīlaṇahēuṁ vaṇaṁ pattō // PaumaCa.109

tāṇaṁ varataruṇīṇaṁ, kīlantīṇaṁ sahāvalīlāē
tavaniccaladēhāṇaṁ, diṭṭhī pattā kumārāṇaṁ // PaumaCa.110

gantūṇa tāṇa pāsaṁ, bhaṇanti varakamalakōmalamuhīō
tava-niyamasōsiyāṇa vi pēccha halā! rūvalāvaṇṇaṁ // PaumaCa.111

ēē paḍhamavayatthā, sēyambaradhāriṇō kumāravarā
kiṁ kāraṇaṁ mahantaṁ, caranti ghōraṁ tavōkammaṁ // PaumaCa.112

uṭṭha lahuṁ ciya gacchaha, gēhaṁ kiṁ sōsiēṇa dēhēṇa?
amhēhi samaṁ bhōgē, bhuñjaha piyadarisaṇā tubbhē // PaumaCa.113

mammaṇa-mahurullāvaṁ, ēvaṁ ciya tāṇa ullavantīṇaṁ
vayaṇaṁ na bhindaï maṇaṁ, satthaṁ va bhaḍaṁ sasannāhaṁ // PaumaCa.114

dēvīṇa majjhayārē, daṭ ṭhūṇa aṇāḍhiō bhaṇaï ēvaṁ
bhō bhō! tumhēttha ṭhiyā, kayaraṁ dēvaṁ vicintēha // PaumaCa.115

suṭṭha vi maggijjantā, jhāṇōvagayā na dēnti ullāvaṁ
ruṭṭhō jakkhāhivaī, ghōruvasamgaṁ kuṇaï tēsiṁ // PaumaCa.116

vēyāla-vāṇamantara-gaha-bhūubbhaḍakarālamuhadantā
bhēsanti kumāravarē, jakkhā vivihēhi rūvēhiṁ // PaumaCa.117

ummūliūṇa kēī, pavayasiharaṁ silāpariggahiyaṁ
muñcanti tāṇa puraō, papphōḍantā dharaṇivaḍhaṁ // PaumaCa.118

kēittha dōhavisahara-rūvaṁ kāūṇa aṅgamaṅgēsu
vēḍhanti kumāravarē, taha vi ya khōbhaṁ na vaccanti // PaumaCa.119

kāūṇa sīharūvē, daḍhadāḍhāmuhalalantajīhālē
muñcanti sīhanāyaṁ, nakkhēhi mahiṁ vilihamāṇā // PaumaCa.120

jāhē na cāiyā tē, khōbhēūṇaṁ ca viviharūvēhiṁ
tāhē bahalatamanibhaṁ, mēcchabalaṁ dāviyaṁ sahasā // PaumaCa.121


[p. 82]
haya-vihaya-vipparaddhaṁ, kusumantapuraṁ haḍhēṇa kāūṇaṁ
tō bandhiūṇa ṭhaviō, puraō rayaṇāsavō tēsiṁ // PaumaCa.122

antēuraṁ vilāvaṁ, kuṇamāṇaṁ bandhavā ya dīṇamuhā
khararajjukaḍhiṇabaddhā, tē vi ya puraō uvaṭṭhaviyā // PaumaCa.123

kēsēsu kaḍḍiūṇaṁ, māyā vi ya niyalasaṁjayā sigdhaṁ
ṭhaviyā ya tāṇa puraō, mēcchēhi aṇajasīlēhiṁ // PaumaCa.124

hā putta! parittāyaha, pallī haṁ pēsiyā pulindēhiṁ
hōūṇa samarasūrā, kaha ēvaṁ parihavaṁ sahaha? // PaumaCa.125

cōdasathaṇasōttāṇaṁ, jaṁ puttā! pāiyā maē khīraṁ
taṁ kupurisēhi saṁpaï, ēkkassa vi nikaō na kaō // PaumaCa.126

ēēsu ya annēsu ya, jhāṇavirōhō jayā na saṁbhūō
khaggēṇa siraṁ chinnaṁ, puraō rayaṇāsavassa tayā // PaumaCa.127

sabindiyasaṁvariyaṁ, cittaṁ na ya bāhiraṁ samallīṇaṁ
jhāṇaṁ girindasarisaṁ, nikkampaṁ dahamuhassa ṭhiyaṁ // PaumaCa.128

jaï taṁ karēi jhāṇaṁ, suddhaṁ iha saṁjaō ya saddhāē
chēttūṇa kammabandhaṁ, pāvaï siddhiṁ na saṁdēhō // PaumaCa.129

ētthantarē sahassaṁ, vijāṇaṁ viviharūvadhārīṇaṁ
baddhañjalimaüḍāṇaṁ, siddhaṁ ciya dahamuhassa tayā // PaumaCa.130

kassa vi cirassa sijjhaï, vijjā aïdukkhadēhaṣīḍāē
kassa vi lahuṁ pi sijjhaï, sucariyakammāṇubhāvēṇaṁ // PaumaCa.131

kālē supattadāṇaṁ, sammattavisuddhi-bōhilābhaṁ ca
antē samāhimaraṇaṁ, abhavajīvā na pāvanti // PaumaCa.132

sabāyarēṇa ēvaṁ, puṇṇaṁ kāyavayaṁ maṇūsēṇaṁ
puṇṇēṇa navari labbhaï, kammasamiddhī a siddhī ya // PaumaCa.133

puvakayaṁ nimmāyaṁ, sēṇiya! kammapphalaṁ dahamuhassa
kālammi ya saṁpuṇṇē siddhāu mahantavijjāō // PaumaCa.134

ēyāsiṁ vijāṇaṁ, nāmavibhattiṁ suṇāhi ēgamaṇō
āgāsagāmiṇī kāmadāiṇī kāmagāmī ya // PaumaCa.135

vijjā ya duṇṇivārā, jayakammā cēva taha ya pannattī
aha bhāṇumāliṇī viya, aṇimā laghimā ya nāyavā // PaumaCa.136


[p. 83]
maṇathambhaṇī akhōhā, vijjā saṁvāhaṇī suraddhaṁsī
kōmārī vahakārī, suvihāṇā taha tamōrūvā // PaumaCa.137

viulāarī ya dahaṇī, vijjā suhadāiṇī raōruvā
diṇarayaṇikarī, vajjōyarī ya ēttō samādiṭṭhī // PaumaCa.138

ajarāmarā visannā, jalathambhiṇi aggithambhaṇī cēva
giridāriṇī ya ēttō, vijjā avalōvaṇī cēva // PaumaCa.139

arividdhaṁsī ghōrā, vīrā ya bhuyaṅgiṇī tahā varuṇī
bhuvaṇā vijjā ya puṇō, dāruṇi mayaṇāsaṇī ya tahā // PaumaCa.140

ravitēyā bhayajaṇaṇī, īsāṇī taha bhavē jayā vijayā
bandhaṇi vārāhī vi ya, kuḍilā kittī muṇēyavā // PaumaCa.141

vāubbhavā ya sattī (ntī) kōbērī saṅkarī ya uddiṭṭhā
jōgēsī balamahaṇī, caṇḍālī varisiṇī cēva // PaumaCa.142

vijjāu ēvamāī, siddhāō tassa bahuvihaguṇāō
thēvadivasēsu sēṇiya!, allīṇāō dahamuhassa // PaumaCa.143

savāruharaïviddhī, āgāsagamā ya jambhaṇī cēva
nidāṇī pañcamiyā, siddhā ciya bhāṇukaṇṇassa // PaumaCa.144

siddhatthā aridamaṇī, nivāghāyā khagāmiṇī pamuhā
ēyā vi hu vijāō, pattāu bibhīsaṇēṇa tayā // PaumaCa.145

aha tē samattaniyamā, jakkhāhivaīṇa tattha tuṭṭēṇaṁ
sammāṇiya-kayapūyā, dinnāsīsā taō bhaṇiyā // PaumaCa.146

dahamuha! bandhavasahiō, mahaïmahāiḍḍi-sattasaṁpannō
paḍivakkhaaparibhūō, jīvasu kālaṁ aïmahantaṁ // PaumaCa.147

annaṁ pi ēva nisuṇasu, jambuddīvē samuddapērantē
sacchandasuhavihārī, hiṇḍasu majjhaṁ pasāēṇaṁ // PaumaCa.148

kaïlāsasiharasarisōvamēsu bhavaṇēsu saṁvirāyantaṁ
divaṁ sayaṁpabhapuraṁ, dhaṇaēṇa kayaṁ dahamuhassa // PaumaCa.149

kāūṇa ya sammāṇaṁ, niyayapuraṁ patthiō mahājakkhō
sigghaṁ ca rakkhasabhaḍā, saṁpattā sabaparivārā // PaumaCa.150

tattō mahasavaṁ tē, karēnti accantaharisiyamaīyā
bahutūrasaddakalayala–siddhavahūmaṅgaluggīyaṁ // PaumaCa.151

saṁpattō ya sumālī, piyāmahō mālavantanāmō ya
rikkharayā-''iccarayā, rayaṇāsavamājhyā sabē // PaumaCa.152


[p. 84]
diṭṭhā kumārasīhā, kayaviṇayā tē guruṁ samallīṇā
sabē vi ya ēgaṭuṁ, vaccanti sayaṁṣabhaṁ nayaraṁ // PaumaCa.153

daṭṭhūṇa kēkasī vi ya, puttē varahāra-kuṇḍalāharaṇē
pulaïyarōmañcaïyā, na māi niyagēsu aṅgēsu // PaumaCa.154

pattā sayaṁṣabhapuraṁ, bhavaṇālīviviharayaṇakayasōhaṁ
ūsiyadhayā-vaḍāgaṁ, saggavimāṇaṁ va ōiṇṇaṁ // PaumaCa.155

majjhaṭṭhiyammi sūrē, majjaṇayavihī kayā kumārāṇaṁ
paḍupaḍaha-muravabahurava-jayasaḍhugghuṭṭagambhīrā // PaumaCa.156

vhāyā kayabalikammā, savālaṁkārabhūsiyasarīrā
guruyaṇakayappaṇāmā, dināsīsā suhaniviṭṭhā // PaumaCa.157

ēvaṁ tu saṁkahāē, samāgayaṁ mālimaraṇamuvēyaṁ
jaṁpantō ya sumālī, sahasā ōmucchiō paḍiō // PaumaCa.158

candaṇajalōlliyaṅgō, āsatthō pucchiō dahamuhēṇaṁ
kēṇa nimittēṇa gurū!, jēṇēyaṁ pāviō dukkhaṁ? // PaumaCa.159

aha sāhiuṁ payattō, puttaya! nisuṇēhi dinnakaṇṇa-maṇō
jaha amha vasaṇa-dukkhaṁ, uppannaṁ ērisaṁ aṅgē // PaumaCa.160

laṅkāpurōe sāmī, āsi purā mēhavāhaṇō rāyā
tassa imō suvisālō, rakkhasavaṁsō samuppannō // PaumaCa.161

ētthēva mahāvaṁsē, laṅkānayarīe khēyarindāṇaṁ
vōlīṇāim̐ kamēṇaṁ, bahuyāiṁ sayasahassāī // PaumaCa.162

jāō cciya taḍikēsō, tassa sukēsō suō samuppannō
tassa vi ya hōi mālī, puttō haṁ mālavantō ya // PaumaCa.163

jō āsi majjha jēṭṭhō, laṅkāpurisāmiō vijiyasattū
jēṇēyaṁ bharahaddhaṁ, vasīkayaṁ purisasīhēṇaṁ // PaumaCa.164

sō mālī maha puraō, sahasārasuēṇa putta! indēṇaṁ
vahiō saṁgāmamuhē, rahanēuracakkavālapurē // PaumaCa.165

tassa bhaēṇa paviṭṭhā, amhē pāyālapuravaraṁ duggaṁ
nayaraṁ ciya sō bhuñjaï, taṁ amha kulōciyaṁ nayaraṁ // PaumaCa.166

aha annayā gaēṇaṁ, sammēē vandiūṇa jiṇayandaṁ
tatthēva pucchiō mē, aïsayanāṇī samaṇasīhō // PaumaCa.167


[p. 85]
kaïyā hōhī amhaṁ, laṅkānayarīsamāsayanivēsō?
aïgaruyadāruṇassa ya, vōcchēō vasaṇadukkhassa? // PaumaCa.168

bhaṇiyaṁ ca muṇivarēṇaṁ, jō tē puttassa hōhiī puttō
sō niyayapuriṁ savasaṁ, kāhī natthēttha saṁdēhō // PaumaCa.169

sō addhabharahasāmī, ṣayāva-bala-viriya-sattasaṁpannō
paḍivakkhakhayantakarō, hōhī samarujjayamaīō // PaumaCa.170

taṁ ēyaṁ muṇibhaṇiyaṁ, jāyaṁ nissaṁsayaṁ jahudihēṁ
rakkhasavaṁsassa tumaṁ, hōhī kittīdhurādhārō // PaumaCa.171

sōūṇa guruvaēsaṁ, tuṭṭhō cciya dahamuhō viyasiyacchō
siddhāṇa namōkkāra, karēi maülañjalī sirasā // PaumaCa.172

dhammaṁ kāūṇa buddhā naravaravasahā hōnti vikkhāyakittī, dūraṁ bhuñjanti sōkkhaṁ pavarasiridharā lakkhaṇukkiṇṇadēhā
bōhiṁ pāvēnti dhīrā parabhavamahaṇī mōkkhamaggāhilāsī, tamhā ṭhāvēha cittaṁ sasiyaravimalē sāsaṇē saṁjayāṇaṁ // PaumaCa.173


iti paümacariē dahamuhavijjāsāhaṇō nāma sattamō uddēsō samattō


---------------------------------------------------------------------
[dahamuhapuripavēsō]

ēttō vēyaḍḍanagē, dakkhiṇasēḍhīe surayasaṁgīē
nayarē maō tti nāma, hēmavaī nāma sē bhajjā // PaumaCa.1

tīē guṇāṇurūvā, dhūyā mandōyari ti nāmēṇaṁ
navajōvaṇasaṁpannā, maēṇa diṭṭhā visālacchī // PaumaCa.2

cintaṁ khaṇēṇa pattō, saddāvēūṇa mantiṇō sigdhaṁ
aha dēmi kassa kannaṁ? ēyaṁ mē pucchiyā bhaṇaha // PaumaCa.3


[p. 86]
mantīhi samuddivā, bahavē vijāharā balasamiddhā
annēṇa taō bhaṇiyaṁ, jōgā indassa varakannā // PaumaCa.4

aha tē maēṇa bhaṇiyā, nayasatthaviyārayā mahāmantī
majjhaṁ kira pariṇāmō, dijjaï kannā dahamuhassa // PaumaCa.5

vijjāsahassadhārī, atuliyabalavikkamō surūvō ya
sundarakulasaṁbhūō, guṇēhi dūraṁ samubahaï // PaumaCa.6

mantīhi samaṇunāyaṁ, ēvaṁ pahu! jaha tumē samuddiṭuṁ
kallāṇasamārambhō, kīraü mā ṇē cirāvēha // PaumaCa.7

subhalaggakaraṇajōē, kannaṁ ghēttūṇa sayalaparivārō
dahavayaṇapurābhimuhō, maō payaṭṭō nabhayalēṇaṁ // PaumaCa.8

gayaṇēṇa vaccamāṇō, bhīmāraṇṇassa majjhayārammi
pēcchaï maṇābhirāmaṁ, nagaraṁ varatuṅgapāyāraṁ // PaumaCa.9

sabāvattabalāhaya-sammēya-'ḍhāvayāṇa majjhammi
taṁ bhīmamahāraṇṇaṁ, jattha puraṁ surapurāyāraṁ // PaumaCa.10

nayarassa tassa pāsē, ōiṇṇō niyayavāhiṇīsahiō
pēcchaï maō maṇōjjaṁ, bhavaṇaṁ sarayambuyāyāraṁ // PaumaCa.11

bhavaṇaṁ maō paviṭṭhō, aha pēcchaï dāriyaṁ tahiṁ ēka
bhaṇiyā ya kassa duhiyā?, kassa va ēyaṁ mahābhavaṇaṁ? // PaumaCa.12

sā bhaṇaï majjha bhāyā, dahavayaṇō nāmaō ya candaṇahā
khaggassa rakkhaṇaṭṭhā, ṭhaviyā haṁ candahāsassa // PaumaCa.13

tāva cciya dahavayaṇō, mēruṁ gantūṇa cēiyagharāiṁ
saṁthuṇiya paḍiniyattō, taṁ cēva gihaṁ samaṇupattō // PaumaCa.14

kāūṇa samāyāraṁ, mayasahiyā mantiṇō dahamuhassa
mārīci vajamajjhō, gayaṇataḍī vajanēttō ya // PaumaCa.15

marudujaüggasēṇē, mēhāvī sāraṇō sugō mantī
annē vi ēvamāī, daṭhūṇa dasāṇaṇaṁ tuṭṭhā // PaumaCa.16

kāūṇa viṇayapaṇayā, bhaṇanti mantī suṇēha vayaṇa 'mhaṁ
dahamuha! ēgaggamaṇō, kāraṇamiṇamō nisāmēhi // PaumaCa.17

surasaṁgīyāhibaī, vēyaḍḍhē dakkhiṇāe sēḍhīē
ēsō maō tti nāmaṁ, vijjāharapatthivō sūrō // PaumaCa.18

ghēttūṇa niyayadhūyaṁ, tujjha guṇāyara! visiṭṭhalāyaṇṇaṁ
bhaḍacaḍayarēṇa sahiyā, ētthaṁ ciya āgayā sigdhaṁ // PaumaCa.19


[p. 87]
suṇiūṇa vayaṇamēyaṁ, dasāṇaṇō jiṇaharaṁ samallīṇō
pūrva kāūṇa taō, abhivandaï jiṇavaraṁ tuṭṭhō // PaumaCa.20

tatthēva sayaṇa-pariyaṇa-āṇandubbhaḍavaraṁ niōgēṇaṁ
vattaṁ pāṇiggahaṇaṁ, aṇannasarisaṁ vasumaīē // PaumaCa.21

pattō sayaṁpahapuraṁ, tīe samaṁ dahamuhō pulaïyaṅgō
mannantō pavarasiriṁ, samatthabhuvaṇāgayaṁ cēva // PaumaCa.22

tattō maō ya rāyā, niyayapuraṁ patthiō saparivārō
duhiyāviōgajaṇiyaṁ, sōga-pamōyaṁ ca vahamāṇō // PaumaCa.23

jāyā varaggamahisī, ēttō mandōyarī visālacchī
tīē guṇāṇurattō, na gaṇaï kālaṁ pi vaccantaṁ // PaumaCa.24

sō tattha viṇṇasēuṁ, icchaï vijjāṇa viriya-māhappaṁ
ucchāhanicchiyamaṇō, vāvārē bahuvihē kuṇaï // PaumaCa.25

ēkkō aṇēyarūvaṁ, kāūṇa 'lliyaï sabajuvaīṇaṁ
sūrō va kuṇaï tāvaṁ, sasi va jōṇhaṁ samubahaï // PaumaCa.26

aṇalō va muyaï jālā, varisaï mēhō va takkhaṇuppannō
vāu va cālaï giriṁ, kuṇaï surindattaṇaṁ sahasā // PaumaCa.27

hōi samuddō va phuḍaṁ, mattagaïndō khaṇēṇa varaturaō
dūrē āsannō cciya, khaṇēṇa aïṁsaṇō hōi // PaumaCa.28

kuṇaï mahanta rūvaṁ, khaṇēṇa suhumattaṇaṁ puṇa uvēi
ēvaṁ lōlāyantō, mēhavaraṁ pavayaṁ pattō // PaumaCa.29

pēcchaï ya tattha vāviṁ, nimmalajalataṇutaraṅgakayasōhaṁ
kumuuppalasaṁchannaṁ, mahuyaraguñjantamahurasaraṁ // PaumaCa.30

tattha ya kīlantīṇaṁ, pēcchaï kannāṇa chassahassāiṁ
vijāharadhūyāṇaṁ, lāyaṇṇasirī vahantīṇaṁ // PaumaCa.31

tāhiṁ pi sō kumārō, diṭṭhō varahāra-maüḍakayasōhō
jāṇavimāṇārūḍhō, suravaïlīla viḍambantō // PaumaCa.32

ēvaṁ bhaṇanti tāō, jaï na havaï ēsa amha bhattārō
maṇa-nayaṇanivvuikarō, tō akayatthō imō jammō // PaumaCa.33


[p. 88]
surasundarassa duhiyā, kannā paümāvaï tti nāmēṇa
varapaümasarisavayaṇā, siri va paümālayanivāsī // PaumaCa.34

annā buhassa duhiyā, maṇavēgākucchi saṁbhavā bālā
nāmēṇa asōgalayā, kusumalayā cēva sōhantī // PaumaCa.35

kaṇayanarindassa suyā, saṁjhādēvīe kucchisaṁbhūyā
vijjusamasarisavaṇṇā, nāmaṁ vijjuppabhā kannā // PaumaCa.36

ēvaṁ ciya kannāō, bahuyāō rūva-jōbaṇadharīō
mōttūṇa udayakhēḍḍa', taṁ varapurisaṁ palōyanti // PaumaCa.37

aha dahamuhēṇa tāō, gandhavavihīe pavarakannāō
rūva-guṇasāliṇōō, pariṇīyāō saharisēṇaṁ // PaumaCa.38

gantūṇa turiyaturiyaṁ, kañcuiṇā amarasundarassa tayā
siṭuṁ ca kumārīṇaṁ, varakallāṇaṁ jahāvattaṁ // PaumaCa.39

kōvi pahu! ēsa vīrō, sunnaṁ ṣiva tihuyaṇaṁ vicintēntō
agaṇiyapaḍivakkhabhaō, kīlaï kannāṇa majjhammi // PaumaCa.40

sōūṇa vayaṇamēyaṁ, ruṭṭhō surasundarō mahārāyā
rahacakavālasāmī, sannaddhō kaṇayavuhasahiō // PaumaCa.41

aha niggaō mahappā, tassuvariṁ vivihavāhaṇasamaggō
ambaratalēṇa vaccaï, āuhakiraṇēsu dippantō // PaumaCa.42

ambaratalēṇa ēntaṁ, daṭṭhūṇa balaṁ bhaṇanti kannāō
dahamuha! lahuṁ palāyasu, rakkhasu aïdullahē pāṇē // PaumaCa.43

sōūṇa vayaṇamēyaṁ, daṭa ṭhūṇa ya parabalaṁ samāsannē
aha jaṁpaï dahavayaṇō, gaviyahasiyaṁ ca kāūṇa // PaumaCa.44

garuḍassa kiṁ va kīraï, bahuēsu vi vāyasēsu miliēsu?
mayagandhamuvahantē, kiṁ na haṇaï kēsarī hatthī? // PaumaCa.45

nāūṇa tassa cittaṁ, jaï ēvaṁ nāha mannasē garuyaṁ
tō amha rakkhasu pahū! niyaē pii-bhāisaṁbaṁndhē // PaumaCa.46

bhaṇiūṇa vayaṇamēyaṁ, uppaïō nahayalaṁ vimāṇatthō
aha tāṇa savaḍahuttō, raṇarasataṇhāluō sahasā // PaumaCa.47

tāva ya balaṁ samatthaṁ, sandaṇa-baragaya-turaṅga-pāikkaṁ
ucchariūṇa pavattaṁ, dahavayaṇaṁ samaramajjhammi // PaumaCa.48

muñcanti satthavarisaṁ, tassuvari khēyarā sumacchariyā
pabayavarassa najjaï, dhārānivahaṁ paōvāhā // PaumaCa.49


[p. 89]
vārēūṇa samatthō, āuhanivahaṁ dasāṇaṇō samarē
tō muyaï tāmasatthaṁ, kajjalaghaṇakasiṇasacchāyaṁ // PaumaCa.50

kāūṇa naṭṭacēṭṭē, vijāharapatthivē balasamaggē
jamadaṇḍasacchahēhiṁ, aha bandhaï nāgapāsēhiṁ // PaumaCa.51

vayaṇēṇa navavahūṇaṁ, mukkā vijjāharā saparivārā
puṇaravi karēnti tuṭṭhā, kallāṇamahūsavaṁ paramaṁ // PaumaCa.52

divasēsu tīsu vattē, kallāṇē tāṇa pavarakannāṇaṁ
vijjāhararāyāṇō, gayā ya niyayāim̐ ṭhāṇāiṁ // PaumaCa.53

ēttō navavahusahiō, dasāṇaṇō paṁvaraïḍḍisaṁpannō
pattō sayaṁṣahapuraṁ, sayaṇajaṇāṇandiō muiō // PaumaCa.54

aha kumbhapurē rāyā, nāmēṇa mahōdarō tti vikkhāō
taḍimālā tassa suyā, surūvanayaṇāe uppannā // PaumaCa.55

vararūvajōvaṇadharī, ravikiraṇaviuddhapaṅkayadalacchī
vivihaguṇāṇuppattī, sā mahilā kumbhakaṇṇassa // PaumaCa.56

tatthēva kumbhanayarē, kēṇa bi saddō kaō siṇēhēṇaṁ
ṭhūṇa pavarakannē, tēṇaṁ ciya kumbhakaṇṇō tti // PaumaCa.57

dhammāṇurāgarattō, sabakalā-''gamavisāraō dhīrō
annaha khēlēsu khāī, nīō cciya mūḍhabhāvēṇa // PaumaCa.58

āhārō vi ya suiō, surahisuyandhō maṇōjjanipphannō
kālammi havaï niddā, dhammāsattassa parisēsaṁ // PaumaCa.59

paramatthamajāṇantā, purisā pāvāṇurāyabuddhīyā
nirayaṣahagamaṇadacchā, vivarīyatthē vikappanti // PaumaCa.60

dakkhiṇasēḍhīe ṭhiyaṁ, nayaraṁ jōippabhaṁ tahiṁ rāyā
vīrō visuddha kamalō, nandavaī gēhiṇī tassa // PaumaCa.61

dhūyā paṅkayasarisī, pattā ya païṁ bibhīsaṇakumāraṁ
jōbaṇaguṇāṇurūvaṁ, raï ba kāmaṁ samallīṇā // PaumaCa.62


[p. 90]
kālammi vaccamāṇē, jāō mandōyarīe varaputtō
rūvēṇa indasarisō, tēṇaṁ cciya indaī nāmaṁ // PaumaCa.63

ēvaṁ kamēṇa biiō, jāō cciya mēhavāhaṇō puttō
nayaṇūsavō kumārō, parivaḍḍaï bandhavāṇandō // PaumaCa.64

ēvaṁ sayaṁṣahapurē, rayaṇāsavanandaṇā kumāravarā
bhuñjanti visayasōkkhaṁ, dēvā jaha dēvalōyammi // PaumaCa.65

gantr̥̄ṇa bhāṇukaṇṇō, haḍhēṇa dhaṇayassa santiyaṁ dēsaṁ
āṇēi gaya-turaṅgē, mahilārayaṇāiyaṁ sarva // PaumaCa.66

nāūṇa ya vēsamaṇō, niyayaṁ ciya dēsaparihavaṁ ruṭṭhō
pēsēi sumālissa ya, vayaṇālaṁkāradūyaṁ sō // PaumaCa.67

gantūṇa paṇamiūṇa ya, sumāliṇaṁ dahamuhaṁ ca dūō sō
aha sāhiuṁ payattō, jaṁ bhaṇiyaṁ sāmisālēṇa // PaumaCa.68

aha jaṁpaï vēsamaṇō, samatthatēlōkaṣāyaḍapayāvō
jaha uttamō kulīṇō, sumāli! nayapaṇḍiō si tumaṁ // PaumaCa.69

ēvaṁvihassa hōuṁ, na ya juttaṁ tujjha vavasiuṁ ēyaṁ
nāsayasi majjha dēsaṁ, jēṇaṁ ciya kumbhayaṇṇēṇaṁ // PaumaCa.70

ahavā kiṁ pamhuṭuṁ?, jaṁ si tayā sabanisiyarasamakkhaṁ
indēṇa samaramajjhē, vahiyaṁ māliṁ na saṁbharasi? // PaumaCa.71

sō hu tuma dadurō iva, indassa raṇē bhayaṁ ayāṇantō
dāḍhākaṇṭayavisamē, kōlasi vayaṇē bhuyaṅgassa // PaumaCa.72

mālivahēṇa na santī, jāyā vi hu tujjha aṇayakārissa
sēsaniyayāṇa vi vahaṁ, kappasi natthēttha saṁdēhō // PaumaCa.73

jaï na nivārēsi tumaṁ, ēyaṁ ciya bālayaṁ abuddhīyaṁ
daḍhaniyala saṁjamēḍaṁ, cāragihatthaṁ nivārē haṁ // PaumaCa.74

pāyālaṁkārapuraṁ, caïūṇa ṭhiō si ciraṁ kālaṁ
puṇaravi dhariṇīvivaraṁ, sumāli! kiṁ pavisiuṁ mahaṁsi? // PaumaCa.75

ruḍhē maē nisāyara!, indē vā kōhasaṁgaē tujjha
na ya asthi samatthē vi hu, tāṇaṁ saraṇaṁ ca tēlōkē // PaumaCa.76


[p. 91]
sōūṇa vayaṇamēyaṁ, āruṭṭhō dahamuhō bhaṇaï dūyaṁ
kō vēsamaṇō nāma?, kō vā vi hu bhaṇṇaē indō? // PaumaCa.77

amhaṁ paraṁparāē, kulāgayaṁ bhuñjasē tuma nayaraṁ
vēsamaṇa! muñcasu lahuṁ, jaï icchasi attaṇō jīyaṁ // PaumaCa.78

sō sēṇāyaï kāō, sīhāyaï kōlhuō abuddhīō
bhiccayaṇabandhavārī, jō kuṇaï maē samaṁ jujjhaṁ // PaumaCa.79

rē dūya! avayaṇāī, ēva bhaṇantassa uttamaṅgaṁ tē
pāḍēmi dharaṇivaḍhē, asiṇā tālapphalaṁ cēva // PaumaCa.80

ēvaṁ bhaṇiūṇa sahasā, āyaḍḍaï asivaraṁ paramaruṭṭhō
dūyassa uccharantō, ruddhō ya bibhīsaṇabhaḍēṇaṁ // PaumaCa.81

pāyayapurisēṇa pahū! imēṇa paravayaṇapēsaṇakarēṇaṁ
dūēṇa māriēṇa vi, suhaḍāṇa jasō na nivaḍaï // PaumaCa.82

bhiccassa kō'varāhō, saṁpaï vikkīyaniyayadēhassa?
vāyā pavattaï pahū! pisāyagahiyassa va imassa // PaumaCa.83

jāva ya bihīsaṇēṇaṁ, pasamijjaï dahamuhō ṣaṇāmēṇaṁ
tāva calaṇēhi ghēttuṁ, dūō annēhi nicchūḍhō // PaumaCa.84

haya-vihaya-vipparaddhō, dūō gantūṇa niyayasāmissa
sāhēi samaṇubhūyaṁ, jaṁ ciya bhaṇiyaṁ dahamuhēṇaṁ // PaumaCa.85

na ya vārēi kaṇiṭuṁ, na ya sammaṁ kuṇaï jaṁ tumē bhaṇiyaṁ
navaraṁ ciya paḍivajjaï, saṁgāmaṁ cēva dahavayaṇō // PaumaCa.86

sōūṇa dūyavayaṇaṁ, vēsamaṇō kōhapasariyāmarisō
bhaḍacaḍayarēṇa mahayā, viṇiggaō samarataṇhālū // PaumaCa.87

raha-turaya-gayārūḍhā, asi-khēḍaya-kaṇaya-tōmaravihatthā
guñjavarapavayaṁ tē, jakkhabhaḍā cēva saṁpattā // PaumaCa.88

sōūṇa āgayaṁ sō, vēsamaṇaṁ dahamuhō raṇaṣayaṇḍō
bhāṇusavaṇāiēhiṁ, bhaḍēhi sahiō viṇikkhantō // PaumaCa.89

mattagaēsu rahēsu ya, ārūḍhā kēi varaturaṅgēsu
guñjavarapavayaṁ tē, dahamuhasuhaḍā samaṇupattā // PaumaCa.90

da~ṇa parabalaṁ tē, jakkhabhaḍā harisamukkabukkārā
ucchariūṇa pavattā, nāṇāvihapaharaṇasamaggā // PaumaCa.91


[p. 92]
ubhayabalatūrasaddō, gayagajjiya-turayahiṁsiyaravō ya
vitthariūṇā''ḍhattō, kāyarapurisāṇa bhayajaṇaṇō // PaumaCa.92

aha ḍhukkiuṁ pavattā, dōṇṇi vi sēnnēsu harisiyā suhaḍā
sannaddhabaddhakavayā, suṇirū viyapaharaṇā-''varaṇā // PaumaCa.93

aha tāṇa samāvaḍiyaṁ, jujhaṁ guṁñjavarapabayassuvari
vēsamaṇa-dahamuhāṇaṁ, dōṇhaṁ pi uiṇṇasēnnāṇaṁ // PaumaCa.94

sara-jhasara-satti-sabala-karālakōntēsu khippamāṇēsu
cakkēsu paṭṭisēsu ya, channaṁ gayaṇaṅgaṇaṁ sahasā // PaumaCa.95

rahiyā rahiēsu samaṁ, gayamārūḍhā samaṁ gayatthēsu
jujjhanti āsavārā, āsavalaggēsu saha suhaḍā // PaumaCa.96

khaggēṇa mōggarēṇa ya, cakkēṇa ya kēi abhimuhāvaḍiyā
paharanti ēkkamēkaṁ, sāmiyakajjujjayā suhaḍā // PaumaCa.97

jujjhantāṇa raṇamuhē, caḍakvapaharōvamēsu paharēsu
takkhaṇamēttēṇa kayaṁ, naccantakabandhapēcchaṇayaṁ // PaumaCa.98

aha rakkhasāṇa sēnnaṁ, cakkāvattaṁ va bhāmiyaṁ sahasā
jakkhabhaḍēsu samatthaṁ, di8 ciya dahamuhēṇa raṇē // PaumaCa.99

daḍhacāvagahiyahatthēṇa, tēṇa visihēsu muccamāṇēṇaṁ
garuyapahārābhihayā, jaha jakkhabhaḍā kayā vimuhā // PaumaCa.100

na ya sō asthi rahavarō, jakkhabalē gaya-turaṅga-pāikō
visihēsu jō na bhinnō, dahavayaṇakaraggamukkēsu // PaumaCa.101

daṭṭhūṇa samaramajjhē, ējantaṁ rāvaṇaṁ savaḍahutaṁ
tibō bandhavanēhō, jakkhanarindassa uppannō // PaumaCa.102

saṁvēgasamāvannō, bāhubalī jaha mahāhavē puvaṁ
cintēūṇa pavattō, dhirathu saṁsāravāsammi // PaumaCa.103

aïmāṇagaviēṇaṁ, visayavimūḍhēṇa ērisaṁ kajaṁ
raïyaṁ bandhuvahatthaṁ, akittikaraṇaṁ ca lōgammi // PaumaCa.104

bhō bhō dasāṇaṇa! tumaṁ, maha vayaṇaṁ suṇasu tāva ēyamaṇō
mā kuṇasu pāvakammaṁ, kaēṇa khaṇabhaṅgurasirīē // PaumaCa.105

ahayaṁ tumaṁ ca rāvaṇa!, puttā ēkkōyarāṇa bahiṇīṇaṁ
na ya bandhavāṇa jujjaï, saṁgāmō ēkamēkkāṇaṁ // PaumaCa.106

kāūṇa jīvaghāyaṁ, visayasuhāsāe tibalōhillā
vaccanti puṇṇarahiyā, purisā bahuvēyaṇaṁ narayaṁ // PaumaCa.107


[p. 93]
bhōttūṇa ēgadivasaṁ, rajjaṁ saṁvaccharaṁ havaï pāvaṁ
dōrassa kāraṇaṭuṁ, nāsanti maṇī avinnāṇā // PaumaCa.108

taṁ muyasu rāgadōsaṁ, niyayaṁ dāvēhi bandhavasiṇēhaṁ
mā visayabhōgatisiō, paharasu niyaēsu aṅgēsu // PaumaCa.109

sōūṇa vayaṇamēyaṁ, dasāṇaṇō bhaṇaï aïbalummattō
dhammasavaṇassa kālō, vēsamaṇa! na hōi saṁgāmē // PaumaCa.110

khaggassa havasu maggē, kiṁ vā bahuēhi bhāsiyahiṁ!
ahavā kuṇasu paṇāma, na ya saraṇaṁ atthi tujjha'nnaṁ // PaumaCa.111

bhaṇaï taō vēsamaṇō, dasāṇaṇaṁ raṇamuhē savaḍahutaṁ
āsannamaraṇabhāvō, vaṭṭasi ēyāim̐ jaṁpantō // PaumaCa.112

bandhavanēhēṇa maē, nivāriō jaṁ si mahuravayaṇēhiṁ
taṁ muṇasi atīgāḍhaṁ, bhīō jakkhāhivō majjhaṁ // PaumaCa.113

jaï tāva balasamutthaṁ, asthi tuma kaḍhiṇadappamāhappaṁ
tā paharasu paḍhamayaraṁ, dahamuha! mā ṇē cirāvēhi // PaumaCa.114

aha bhaṇaï rakkhasindō, saṁgāmē paḍhamariubhaḍassuvari
sabāuhakayasaṅgā, ēttiya na vahanti mē hatthā // PaumaCa.115

ruṭṭhō jakkhāhivaī, tassuvariṁ varisiō sarasaēhiṁ
kiraṇapasarantanivahō, najjaï majjhaṭṭiō sūrō // PaumaCa.116

vēsamaṇakaravimukkaṁ, saranivahaṁ addhacandabāṇēhiṁ
chindēūṇa dahamuhō, gayaṇē saramaṇḍavaṁ kuṇaï // PaumaCa.117

āyaṇṇapūriēhiṁ, suṇisiyabāṇēhi dhaṇuvimukkēhiṁ
cāvaṁ duhā virikaṁ, rahō ya saṁcuṇṇiō navaraṁ // PaumaCa.118

annaṁ rahaṁ vilaggō, cāvaṁ ghēttūṇa saravarasaēhiṁ
ukttaï dahavayaṇō, kavayaṁ dhaṇayassa dēhatthaṁ // PaumaCa.119

aha rāvaṇēṇa samarē, jamadaṇḍasamēṇa bhiṇḍimālēṇa
vacchatthalammi pahaō dhaṇaō mucchaṁ samaṇupattō // PaumaCa.120

daṭhūṇa taṁ visannaṁ, jakkhabalē kaluṇakandiyapalāvō
uppannō ciya sahasā, paritōsō rakkhasabhaḍāṇaṁ // PaumaCa.121

tāva ya bhiccēhi raṇē, vēsamaṇō gēṇhiūṇa hakkhuttō
sapurisasējjārūḍhō, jakkhapuraṁ pāviō sigdhaṁ // PaumaCa.122

dahavayaṇō vi ya samarē, bhaggaṁ nāūṇa jakkhasāmantaṁ
jayasaddatūrakalayalaravēṇa ahiṇandiō sahasā // PaumaCa.123


[p. 94]
dhaṇaō vi jakkharāyā, kayaparikammō tigiccha ēsu puṇō
ṭhaviō sabhāvarūvō, bala-viriyasamujjalasirīō // PaumaCa.124

cintēi tō maṇēṇaṁ, hā! kaṭuṁ visayarāgamūḍhēṇaṁ
bahuvēyaṇāvagāḍhaṁ, dukkhaṁ ciya ērisaṁ pattaṁ // PaumaCa.125

kallāṇabandhavō mē, dasāṇaṇō jēṇa raṇamuhanihēṇa
baddhō vi mōiō haṁ, sigdhaṁ gihavāsapāsēsu // PaumaCa.126

muṇiyaparamatthasārō, pavajaṁ gēṇhiūṇa vēsamaṇō
ārāhiyatavaniyamō, pattō ayarāmaraṁ ṭhāṇaṁ // PaumaCa.127

aha tassa taṁ vicittaṁ, uvaṇīyaṁ dhaṇayasantiyaṁ divaṁ
maṇirayaṇapajjalantaṁ, pupphavimāṇaṁ maṇabhirāmaṁ // PaumaCa.128

varamanti-suya-purōhiya-bandhavajaṇavivihapariyaṇāiṇṇō
āruhaï varavimāṇaṁ, dasāṇaṇō riddhisaṁpannō // PaumaCa.129

varahāra-kaḍaya-kuṇḍala-maüḍālaṁkārabhūsiyasarīrō
ūsiyasiyāyavattō, cāmaradhuvantadhayamālō // PaumaCa.130

nāmēṇa kumbhayaṇṇō, sahōyarō tassa gayavarārūḍhō
bīō vi rahavaratthō, bihīsaṇō paṅkayadalacchō // PaumaCa.131

sīhō sarahō ya tahā, mārīī gayaṇavijjunāmō ya
vajjō ya vajjamajjhō, vajjakkhō cēva hōi buhō // PaumaCa.132

suya sāraṇō sunayaṇō, maō ya taha ēvamāiyā bahavē
vijjāharasāmantā, savibhavaparivāriyā miliyā // PaumaCa.133

sō ērisabalasahiō, uppaïō uyayasāmalaṁ gayaṇaṁ
vaccaï ya dāhiṇadisaṁ, laṅkānayarīsavaḍahuttō // PaumaCa.134

aha pēcchiūṇa puhaī ārāmujjāṇa-kāṇaṇasamiddhaṁ
pucchaï dasāṇaṇō ciya, viṇayaṁ kāūṇa ya sumāliṁ // PaumaCa.135

dīsanti pavaōvari, sariyākūlēsu gāma-nayarēsu
paḍiyā saṅkhadalanibhā, mēhā iva sarayakālammi // PaumaCa.136

siddhē namaṁsiūṇaṁ, bhaṇaï sumālī dasāṇaṇaṁ suṇasu
vacchaya! na hōnti ēē, paḍiyā mēhā dharaṇivaḍhē // PaumaCa.137

dhavalabbhasaṁnnigāsā, viraïyapāyāra-gōurāḍōvā
dīsanti putta! ēē, jiṇālayā rayaṇavicchuriyā // PaumaCa.138

dasamō bharahāhivaī, harisēṇō nāma āsi cakkaharō
tēṇa imē bhuvaṇayalē, jiṇālayā kāriyā bahavē // PaumaCa.139


[p. 95]
ēyāṇa namōkkāraṁ, karēhi dahamuha! visuddhabhāvēṇaṁ
kalikalsapāvarahiō, hōhisi natthēttha saṁdēhō // PaumaCa.140

namiūṇa cēiyaharē, pucchaï harisēṇasantiyaṁ cariyaṁ
kēṇa nimittēṇa pahū! kayā imē jiṇavarāyayaṇā? // PaumaCa.141

sattha-'ttha-nayavihinnū , bhaṇaï sumālī maṇōharagirāē
dahamuha! ēgaggamaṇō, suṇēhi jaha jiṇaharuppattī // PaumaCa.142

[hariṣēṇacakricaritam : —]
atthi bharahaddhavāsē, kampillapurē maṇōbhiramaṇijjē
sīhaddhaō tti nāmaṁ, rāyā bahuṣaṇayasāmantō // PaumaCa.143

tassā''si mahādēvī, vappā nāmēṇa rūvaguṇakaliyā
tīē suō kumārō, harisēṇō lakkhaṇōvēō // PaumaCa.144

aha annayā kayāī, vappāē jiṇarahō rayaṇacittō
kārāviō ya nayarē, cēharē dhammasīlāē // PaumaCa.145

annā vi tassa mahilā, lacchī nāmēṇa rūvasaṁpannā
micchattamōhiyamaī, paḍiṇīyā jiṇavaramayammi // PaumaCa.146

sā bhaṇaï ēsa paḍhamō, bambharahō bhamaü nayarabhajjhammi
aṭṭāhiyamahimāē, parihiṇḍaü jiṇarahō pacchā // PaumaCa.147

suṇiūṇa vayaṇamēyaṁ, vajjēṇa va tāḍiyā sirē vappā
aha sā kuṇaï païnnaṁ, dukkhamahāsōgasaṁtattā // PaumaCa.148

jaï paḍhamaniṇarahō vi hu, bhamihī nayarē susaṅghaparikiṇṇō
tā hōhī āhārō, niyamā puṇa aṇasaṇaṁ majjha // PaumaCa.149

kamaladalasarisanayaṇaṁ, rōvantī pēcchiūṇa harisēṇō
pucchaï sasaṁbhamahiō, ammō! kiṁ ruyasi dukkhattā? // PaumaCa.150

jiṇavararahāibhamaṇaṁ, parikahiyaṁ tassa ēva jaṇaṇīē
cintēūṇa pavattō, sōgamahāsaṁkaḍē paḍiō // PaumaCa.151

māyā piyā ya dōṇṇi vi, lōgammi mahāgurū imē bhaṇiyā
na ya tāṇa jaṇaviruddhaṁ, karēmi pīḍā suthēvaṁ pi // PaumaCa.152

na ya daṭ ṭhūṇa samatthō, jēṇaṇī bahudukkha-sōgasaṁtattā
mōttūṇa niyayabhavaṇaṁ, raṇaṁ pavisāmi jaṇarahiyaṁ // PaumaCa.153


[p. 96]
aha niggaō purāō, rayaṇīē jaṇaṣasuttasamayammi
pavisaraï mahāraṇaṁ, ghaṇataruvara-sāvayāiṇṇaṁ // PaumaCa.154

tattha parihiṇḍamāṇō, diṭṭhō cciya tāvasēhi harisēṇō
dinnāsaṇōvaviṭṭhō, phala-mūlāī kayāhārō // PaumaCa.155

campāpurīe rāyā, taïyā jaṇamējaō pahiyakittī
kālanarindēṇa tayā, ruddhō cciya sāhaṇasamaggō // PaumaCa.156

jaṇamējaō vi rāyā, nayarāō niggaō balasamiddhō
aha jujjhiuṁ pavattō, kālēṇa samaṁ savaḍahuttō // PaumaCa.157

jāva ya vaṭṭaï jujhaṁ, tāva suruṅgāe puvaraïyāē
bhajjā nāgavaī, duhiyāe samaṁ gayā raṇaṁ // PaumaCa.158

taṁ ciya tāvasanilayaṁ, nāgavaī puvamēva saṁpattā
ciṭṭhaï duhiyāe samaṁ, kālakkhēvaṁ vihārantī // PaumaCa.159

ṭhūṇa ya harisēṇaṁ, kannā sā laliyajōbaṇāpuṇṇā
pulayantī na ya tippaï, viddhā kusumāuhasarēhiṁ // PaumaCa.160

jaṇaṇīe sā kumārī, bhaṇiyā saṁbharasu pubavayaṇāī
cakaharassa varataṇū, hōhisi mahilā tumaṁ bālē! // PaumaCa.161

taṁ pēcchiūṇa sō vi hu, harisēṇō mayaṇabāṇabhinnaṅgō
cintēi imā muddhā, hōhī ya kayā mahaṁ ghariṇī? // PaumaCa.162

nēhāṇurāgarataṁ, kannaṁ nāūṇa tāvasagaṇēhiṁ
niddhāḍiō kumārō, harisēṇō āsamapayāō // PaumaCa.163

harisēṇō vi hu tīē, kannāē rūva-jōvaṇa-guṇōhaṁ
saramāṇō cciya nidaṁ, na lahaï ratiṁdiyaṁ cēva // PaumaCa.164

na ya āsaṇē na sayaṇē, na ya gāmē na ya purē maṇabhirāmē
na ya ujjāṇavaraharē, lahaï dhiiṁ tōe virahammi // PaumaCa.165

ēvaṁ vicintayantō, harisēṇō jaï labhāmi taṁ kannaṁ
tō sayalabharahavāsaṁ, bhuttaṁ ciya nasthi saṁdēhō // PaumaCa.166

gāmēsu paṭṭaṇēsu ya, sariyākūlēsu pavayaggēsu
jiṇavaragharāim̐ tō haṁ, sigdhaṁ ciya kāraïssāmi // PaumaCa.167

taccitta taggayamaṇō, gāmā'''gara-nagaramaṇḍiyaṁ vasuhaṁ
parihiṇḍantō kamasō, sindhuṇadaṁ pāviō nayaraṁ // PaumaCa.168


[p. 97]
taïyā u niggayāō, ujjāṇavarammi nayarajuvaīō
pēcchanti varakumāraṁ, harisēṇaṁ aṇimisacchīō // PaumaCa.169

tāva ya gaō vi ruṭṭhō, pahāviō abhimuhō varataṇūṇaṁ
pagalantadāṇasalilō, salaliyaghōlantabhamaraülō // PaumaCa.170

daṭ ṭhūṇa ya taṁ ēntaṁ, mattamahāgayavaraṁ gulugulēntaṁ
bhayavihalavimbhalāō, palayanti'ha sayalajuvaīō // PaumaCa.171

daṭ ṭhūṇa ya harisēṇō, juvaïjaṇaṁ gayabhaēṇa vilavantaṁ
kaluṇahiyaō mahappā, tassa sayāsaṁ samallīṇō // PaumaCa.172

nāūṇa gayaṁ khuhiyaṁ, nayarajaṇō dhāviō davadavāē
aha pēcchiuṁ payattō, rāyā vi hu bhavaṇasiharatthō // PaumaCa.173

tō bhaṇaï kuñjaravaraṁ, kiṁ tē juvaīsu tujjha avaraddhaṁ?
ē! ēhi savaḍahuttō, majjha tumaṁ mā cirāvēhi // PaumaCa.174

mōttūṇa juvaïvaggaṁ, hatthī calacavalagamaṇaparihatthō
aha tassa savaḍahuttō, pahāviō āyaruppicchō // PaumaCa.175

pariyaradaḍhōvagūḍhō, harisēṇō vijjuvilasiēṇa taō
dantē dāūṇa payaṁ, caḍiō haṁsō va līlāē // PaumaCa.176

maṇa-nayaṇamōhaṇēhiṁ, bahuvihakaraṇēhi satthadihiṁ
calacalaṇaṣīṇapēllaṇa-karayalaapphālaṇēhiṁ ca // PaumaCa.177

baladappabhaggapasaraṁ, kāūṇa khalantasiḍhilapayagamaṇaṁ
gēṇhaï gayaṁ mahappā, nāgaṁ ṣiva nivisaṁ kāuṁ // PaumaCa.178

kaṇṇē ghēttūṇa taō, ārūḍhō gayavaraṁ atimahantaṁ
bhaṇaï ya suhōvaēsaṁ, jaha puṇa ēyaṁ na kārēsi // PaumaCa.179

aha puravaraṁ paviṭṭhō, nara-nārisaēsu tattha dīsantō
pattō narindabhavaṇaṁ, kusumāuharūvasaṁṭhāṇō // PaumaCa.180

pāsāyatalatthō ciya, rāyā daṭ ṭhūṇa gayavarārūḍhaṁ
cintēi kōi ēsō, uttamapurisō na saṁdēhō // PaumaCa.181

tō naravaïṇā dinnaṁ, sayamēgaṁ tassa varakumārīṇaṁ
vīvāhamaṅgalaṁ sō, kuṇaï pahiṭṭhō mahiḍḍīō // PaumaCa.182

tēhi samaṁ visayasuhaṁ, bhuñjantō suravarō va suralōē
tattha'cchaï harisēṇō, taha vi ya mayaṇāvalī saraï // PaumaCa.183


[p. 98]
aha tattha rayaṇisamaē, sayaṇijjē maharihē suhapasuttō
hariō vēgavaīē, vijjāharavarajuvāṇīē // PaumaCa.184

nidākhayammi diṭṭhā, mahilā tō bandhiūṇa ghaṇamuṭiṁ
āyāmiya sō pucchaï , kiṁ va nimittaṁ maē harasi? // PaumaCa.185

sā bhaṇaï suṇasu naravara!, nayaraṁ sūrōdayaṁ ti nāmēṇaṁ
vijjāharāṇa rāyā, indadhaṇū tattha parivasaï // PaumaCa.186

bhajjā sē sirikantā, jayacandā tīe kucchisaṁbhūyā
sā purisavēsiṇī pahu! avamannaï pium̐mayaṁ niccaṁ // PaumaCa.187

jō jō paḍammi lihiō. tīe bhaē darisiō naravarindō
sayalammi bharahavāsē, na kōi maṇa vallahō jāō // PaumaCa.188

aha tujjha niyayarūvaṁ, paḍaē lihiūṇa darisiyaṁ tīē
mayaṇasarapūriyaṅgī, sahasā āyallayaṁ pattā // PaumaCa.189

ēēṇa saha visiṭṭē, jaï na ya bhuñjāmi kāmabhōgē haṁ
maraṇijaṁ hōhi sihī, niyamō puṇa annapurisassa // PaumaCa.190

tīe puraō païṇṇā, āruhiyā dukkarā maē sāmi!
jaï taṁ nā''ṇēmi lahuṁ, tō jalaṇasihaṁ ṣavissē haïṁ // PaumaCa.191

tujjha pasāēṇa pahū!, karēmi jīyassa pālaṇaṁ ēṇhi
pūrēmi ciya sahasā, mahāpaïnnā avigghēṇaṁ // PaumaCa.192

sūrōdayammi nagarē, nēūṇa nivēiō narindassa
vattaṁ pāṇiggahaṇaṁ, kannāe samaṁ kumārassa // PaumaCa.193

saṁpuṇṇavarapaïnnā, vēgavaī pūiyā ya vihavēṇaṁ
uṇṇayamāṇā ya puṇō, jāyā jasabhāiṇī lōē // PaumaCa.194

tīē mēhuṇayaduvē, ruṭhṭhā sōūṇa tīe kallāṇaṁ
vijjāharā'icaṇḍā, gaṅgāhara-mahiharā nāmaṁ // PaumaCa.195

bhaḍacaḍayarēṇa mahayā, hya-gayasannaddha-baddhadhayacindhā
jujjhassa kāraṇahūm̐, pattā sūrōdayaṁ nayaraṁ // PaumaCa.196

sōūṇa ya harisēṇō, sattubhaḍē āgaē balasamiddhē
vijjāharēhi sahiō, viṇiggaō ahimuhō turiyaṁ // PaumaCa.197

āvaḍiyaṁ ciya jujhaṁ, bahupaharapaḍantatūrasaddālaṁ
nivaḍantagaya-turaṅgaṁ, naccantakabandhapēcchaṇayaṁ // PaumaCa.198


[p. 99]
na ya hatthī na ya jōhō, na ya turaō atthi jō parabalammi
harisēṇēṇa raṇamuhē, jō ya na viddhō varasarēhiṁ // PaumaCa.199

daṭa ṭhūṇa niyayasēnnaṁ, bhayavihalavisaṁthulaṁ samaramajjhē
bhaggā palāiyā tē, gaṅgāhara-mahiharā dō vi // PaumaCa.200

puṇṇōdayammi jāō, cōdasarayaṇāhivō bharahanāhō
dasamō ya cakkavaṭī, harisēṇō nāma vikkhāō // PaumaCa.201

bhuñjantō cciya sayalaṁ, rajjaṁ cintēi taggayamaṇō sō
mayaṇāvalīe rahiō, mannaï sunnaṁ va taïlōkaṁ // PaumaCa.202

tāvasakulāsamapayaṁ, harisēṇō saha balēṇa saṁpattō
diṭṭhō ya vaṇayarēhiṁ, kusumaphalāuṇṇahatthēhiṁ // PaumaCa.203

jaṇamējaēṇa dinnā, bhayaṁ dharantēṇa sā paramakannā
nāgavaīē vi taō, vīvāhavihī kaō rammō // PaumaCa.204

mayaṇāvalīe sahiō, battīsasahassapatthivāiṇṇō
pattō kampillapuraṁ, thuvantō maṅgalasaēhiṁ // PaumaCa.205

diṭṭhā ya niyayajaṇaṇī, raïyaṁ ciya calaṇavandaṇaṁ tīē
vappā daṭṭhūṇa suyaṁ, na māi niyaēsu aṅgēsu // PaumaCa.206

diṇayarasarisāvayavā, kampillapurē kayā rayaṇacittā
harisēṇēṇa jiṇarahā, vappāē bhāmiyā bahavē // PaumaCa.207

samaṇāṇa sāvayāṇa ya, jāyā vi hu saṁpayā paramariddhī
jiṇasāsaṇē pavannō, lōgō dhammujjayamaīō // PaumaCa.208

tēṇa imē dharaṇiyalē, jiṇālayā kāriyā dhavalatuṅgā
bahugāma-nagara-paṭṭaṇa-naïsaṁgama-pavayaggēsu // PaumaCa.209

rajaṁ kāūṇa ciraṁ, bhōttūṇa surayasaṁgamē bhōē
paḍivannō jiṇadikkhaṁ, malarahiō sivasuhaṁ pattō // PaumaCa.210

[bhuvanālaṅkārahastī —]
ēyaṁ harisēṇakahaṁ, sōūṇa dasāṇaṇō paramatuṭṭō
siddhāṇa namōkkāra, kāūṇa ya patthiō sahasā // PaumaCa.211

abaïṇṇō dahavayaṇō, sigdhaṁ sammēyapavayaniyambaṁ
aha suṇaï gurugabhīraṁ, saī pasarantavitthāraṁ // PaumaCa.212


[p. 100]
paripucchaï dahavayaṇō, saddō kassēsa? kassa va? kahiṁ vā?
sāmiya! gayassa saddō, ēsō bhaṇiyaṁ pahatthēṇaṁ // PaumaCa.213

aha gayavaraṁ pahatthō, dāvēi dasāṇaṇassa raṇammi
ghaṇanivahanīlaniddha', añjaṇakulasēlasacchāyaṁ // PaumaCa.214

sattussēhaṁ navahattha āyayaṁ dasa ya pariyarā puṇṇaṁ
supaïṭṭhiyasabaṅgaṁ, mahuṣiṅgalalōyaṇaṁ tujhaṁ // PaumaCa.215

ghaṇa-pīṇa-viyaḍakumbha, dīhakara paümavaṇṇasamatāluṁ
siyadanta piṅgalanakhaṁ, gaṇḍayalubbhinnamayalēhaṁ // PaumaCa.216

daṭṭhūṇa gayavaraṁ sō, pupphavimāṇāu turiyavēgēṇaṁ
avaïṇṇō dahavayaṇō, tassa samīvaṁ samallīṇō // PaumaCa.217

kāūṇa saṅghasadda, ghōraṁ uttāsaṇaṁ vaṇayarāṇaṁ
āyāraï mattagayaṁ ē! ēhi mahaṁ savaḍahuttō // PaumaCa.218

sōūṇa saṅkhasadda, da ṭhūṇa dasāṇaṇaṁ samāsannē
maṇaṣavaṇaturiyavēgō, saṁpattō abhimuhō hatthī // PaumaCa.219

aha muyaï uttarijaṁ, gayapuraō salaliyaṁ dharaṇivaḍhē
tassa parihatthadacchō, dantacchōhaṁ kuṇaï hatthī // PaumaCa.220

jāva ya mahī nisaṇṇō, dantaggavidāriyaṁ kuṇaï vatthaṁ
tāva rayaṇāsavasuō, karēhi kumbhatthalaṁ haṇaï // PaumaCa.221

pavisaraï gattavivaraṁ, puṇaravi pāsēsu maggaō puraō
calacavalamōhaṇēhiṁ, cakkārūḍhō va paribhamaï // PaumaCa.222

vavagayadappucchāhaṁ, hathi kāūṇa dahamuhō raṇṇē
uppaïūṇa salaliyaṁ, gayassa khandhaṁ samārūḍhō // PaumaCa.223

gayavaragahaṇanimittaṁ, khēyaravasahēhi paramapīīē
paḍupaḍahatūrapaürō kaō pamōō aïmahantō // PaumaCa.224

ghēttūṇa gayavarindaṁ bhuvaṇālaṁkāranāmadhēyaṁ sō
cintēi maṇēṇa mahaṁ siddha ciya tihuyaṇaṁ sayalaṁ // PaumaCa.225

vasiūṇa tattha rayaṇī, paḍibuddhō dahamuhō suhāsīṇō
atthāṇamaṇḍavatthō, bhaḍasahiō gayakahāsattō // PaumaCa.226

tāva ya nahaṅgaṇēṇaṁ, samāgaō khēyarō pavaṇavēgō
paharaṇajajjariyataṇū, taṁ cēva sahaṁ samallīṇō // PaumaCa.227


[p. 101]
kāūṇa sirapaṇāmaṁ, uvaviṭhṭhō dahamuhassa āsannē
aha sāhiuṁ payattō, pāyālapurāu niggamaṇaṁ // PaumaCa.228

rikkharayā-''iccarayā, kulakamaparivāḍiyāgayaṁ nayaraṁ
pattā ya gahaṇahēuṁ, kikkindhi jamabhaḍassuvariṁ // PaumaCa.229

sōūṇa parabalaṁ sō samāgayaṁ niggaō jamō sigdhaṁ
aha jujjhiuṁ pavattō, samaccharō vāṇarēhi samaṁ // PaumaCa.230

bahubhaḍajīyantayarē, mahāhavē ērisē samāvaḍiē
gahiō cciya rikkharaō, āiccaraēṇa samasahiō // PaumaCa.231

kārāviyā ya nirayā, jamēṇa vēyaraṇimāiyā bahavē
haṇa-dahaṇa-ṣayaṇa-māraṇa-chindaṇa-bhijjantakammantā // PaumaCa.232

samarē vinijjiyā jē, vāṇarasuhaḍā samattaparivārā
tē tattha dukkhamaraṇaṁ, naraēsu kayā kayantēṇa // PaumaCa.233

duṭṭha jamassa cariyaṁ, tō haṁ savāyarēṇa tūrantō
ētthā''gaō narāhiva!, rikkharayā-''iccarayabhiccō // PaumaCa.234

ēyaṁ tē parikahiyaṁ, vāṇarakēūṇa santiyaṁ vayaṇaṁ
tāṇa pahu! dukkhamōkkhaṁ, karēhi parivālaṇaṁ sigdhaṁ // PaumaCa.235

vaṇabhaṅgasamādēsaṁ, dāūṇaṁ tassa dūyapurisassa
rayaṇāsavassa puttō, kikindhi tō gaō sigdhaṁ // PaumaCa.236

viddhasiyā ya narayā, ucchinnā narayavālayā turiyaṁ
gantuṁ kahēnti sabaṁ, jamassa tō dahamuhāgamaṇaṁ // PaumaCa.237

sōūṇa rāvaṇaṁ sō, samāgayaṁ niggaō jamō sigdhaṁ
raha-āya-turaṅgasahiō, bhaḍacaḍayaranivahamajjhatthō // PaumaCa.238

paḍhamaṁ ciya āvaḍiō, āḍōvō nāma jamabhaḍō turiyaṁ
pattō aggimakhandhaṁ, bihīsaṇō tassa saṁgāmē // PaumaCa.239

muñcaï āḍōvabhaḍō, āuhasatthaṁ bihīsaṇassuvariṁ
rayaṇāsavassa puttō, sarēhi sarva nivārēi // PaumaCa.240

sunisiyabāṇēhi raṇē, balaparimukkēhi tēṇa āḍōvō
avasāriō ya dūraṁ, kugaō viva mattahatthīṇaṁ // PaumaCa.241

daṭṭaṇa palāyantaṁ, āḍōvaṁ uṭṭhiō jamō kuddhō
caüraṅgabalasamaggō, rakkhasasēnnassa āvaḍiō // PaumaCa.242

ruddhō rahō rahēṇaṁ, ālaggō gayavarō saha gaēṇaṁ
turaēṇa saha turaṅgō, pāikkō saha payatthēṇaṁ // PaumaCa.243


[p. 102]
jāva ya khaṇantarēka, tāva ya suhaḍēhi satthapaharēhiṁ
gaya-turaēhiṁ bhūmī, ruddhā pavaḍanta-paḍiēhiṁ // PaumaCa.244

ēyārisammi jujjhē, vaṭṭantē suhaḍajīyavicchaḍḍa
aha pēlliūṇa sēnna, dahamuhahuttō jamō pattō // PaumaCa.245

daṭhūṇa samāsanna, ējantaṁ jamabhaḍaṁ samāvaḍiō
rayaṇāsavassa puttō, tēṇa samaṁ jujjhiuṁ pattō // PaumaCa.246

tō jujjhiūṇa suiraṁ, caḍakkasarisōvamēhi paharēhiṁ
virahō kaō kayantō, saravaraghāyāhaō ruṭṭhō // PaumaCa.247

mucchānimīliyacchō, ghēttūṇa saēṇa pariyaṇasamaggō
nīō indasayāsaṁ, rahanēuracakkavālapuraṁ // PaumaCa.248

paḍibuddhō kayaviṇaō, bhaṇaï surindaṁ pahū! nisāmēhi
jaṁ taṁ kikkindhipurē, jamalīlāvilasiyaṁ raïyaṁ // PaumaCa.249

rūsaha phuḍaṁ va tūsaha, ahavā vi ya jīvaṇaṁ haraha sabaṁ
annaṁ ca kuṇaha daṇḍaṁ, na karēmi jamattaṇaṁ ahayaṁ // PaumaCa.250

vēsamaṇalōgaṣālō, jēṇa jiō sāhiō ya mattagaō
ahamavi tēṇa raṇamuhē, vimuhō cciya saravarēhi kaō // PaumaCa.251

ēyaṁ jamassa vayaṇaṁ, suṇiūṇa surāhiyō raṇārambhaṁ
kubantō ciya sabaṁ, mantīhi nivāriō sigdhaṁ // PaumaCa.252

bhaṇiō indēṇa jamō, vacca tumaṁ puravaraṁ suraggīyaṁ
atthasu vīsatthamaṇō, mōttūṇa bhayaṁ riubhaḍāṇaṁ // PaumaCa.253

indō vi niyayabhavaṇē, sabasirī-juvaïsahagaō bhōē
bhuñjantō paramaguṇō, na gaṇaï kālaṁ pi vaccantaṁ // PaumaCa.254

aha rāvaṇō vi pattō, āiccarayassa dēi kikkindhī
rikkharayassa vi dinnaṁ, rikkhapuraṁ mahugirissuvariṁ // PaumaCa.255

rikkharayā-''iccarayā, ṭhaviūṇa kulāgaēsu nayarēsu
pupphavimāṇārūḍhō, uppaïō dahamuhō gayaṇaṁ // PaumaCa.256

vañcaï laṅkābhimuhō, khēyarabhaḍacaḍayarēṇa mahaēṇaṁ
pēcchantō lavaṇajalaṁ, ummisahassāulaṁ bhīmaṁ // PaumaCa.257

bhīma-jhasa-mayara-kacchaha–annōnnāvaḍiyaviluliyāvattaṁ
āvattavidumāhaya–nillūriyadaliyasaṅkhaülaṁ // PaumaCa.258


[p. 103]
saṅkhaülasippisaṁpuḍa-vihaḍiyapērantacacciyataraṅgaṁ
sataraṅgamāruyāhaya-sariyāmuhabhariyakūlayalaṁ // PaumaCa.259

kūlayalahaṁsasārasa-kalamalabharajaṇiyaruddhataḍamaggaṁ
taḍamaggarayaṇabahuviha-kiraṇujjōviyaduruppayaraṁ // PaumaCa.260

ṣayarantavisayamōttiya–dhavaliyaghaṇaphēṇapuñjapuñjaïyaṁ
puñjaïyadivapāyava-kusumasamāiṇṇadiṇṇaca // PaumaCa.261

diṇṇacaṇaṁ va rēhaï, mahallahalantavīisaṁghaṭṭa
'saṁghaṭṭajalāūriya, sabattō gulagulāyantaṁ // PaumaCa.262

ēyārisaṁ samudaṁ, niyamāṇō jōyaṇāim̐ bahuyāī
bōlēūṇaṁ pēcchaï, laṅkānayariṁ tikūḍatthaṁ // PaumaCa.263

sā māṇusōttarēṇa va, pāyāravarēṇa saṁparikkhittā
varakañcaṇāmaēṇaṁ, huyavahamiva pajjalantēṇaṁ // PaumaCa.264

tuṅgēhi dēulēhi ya, nāṇāmaṇi-rayaṇabhittikaliēhiṁ
gayaṇamiva miliukāmā, sasikantamiṇāladhavalēhiṁ // PaumaCa.265

pāyāra-tōraṇēsu ya, avirala usaviyavējayantīhiṁ
vāharaï va vōlantē, pavaṇāhayapallavakarēhiṁ // PaumaCa.266

pukkhariṇi-dīhiyāsu ya, ārāmujjāṇa-kāṇaṇa-vaṇēhiṁ
pāsāya-sabhā-cēiya-gharēhi ahiyayararamaṇijjā // PaumaCa.267

agaruya-turukka-candaṇa-kappūrā-'garusugandhagandhēṇaṁ
vāsēi samantāō, disāu uvabhōganīēṇaṁ // PaumaCa.268

vaccantā vi hu turiyaṁ, dēvā daṭṭhūṇa taṁ mahānayariṁ
añcantayaramaṇijjaṁ, sahasā mōttu na cāēnti // PaumaCa.269

kiṁ jaṁpiēṇa bahuṇā?, sā nayarī sayalajīvalōgammi
vikkhāyā guṇakaliyā, indassa'marāvaī cēva // PaumaCa.270

daṭhūṇa samāsannē, samāgayaṁ dahamuhaṁ balasamaggaṁ
sabō vi nāyarajaṇō, viṇiggaō abhisuhō sigdhaṁ // PaumaCa.271

kēittha khēyarabhaḍā, haya-gaya-rahavara-vimāṇamārūḍhā
khara-karabha-kēsarīsu ya, saṁpēlluppēlla kuṇamāṇā // PaumaCa.272

varahāra-kaḍaya-kēura-kaḍisuttaya-maüḍa-kuṇḍalābharaṇā
kukumakayaṅgarāyā, cīṇaṁsuyaṣaṭṭaparihāṇā // PaumaCa.273

mārīī suya-sāraṇa-hattha-pahatthā ya tisira-dhūmakkhā
kumbha-nisumbha-bihīsaṇa, annē ya susēṇamāīyā // PaumaCa.274


[p. 104]
ēēhi ya annēhi ya, bhaḍēhi parivāriō samantēṇaṁ
aïrēhaï dahavayaṇō indō iva lōgapālēhiṁ // PaumaCa.275

nāyaravahūhi sigdhaṁ, dahamuhadarisaṇamaṇāhi aïrēyaṁ
saṁsāriuṁ gavakkhā, ruddhā ciya vayaṇakamalēhiṁ // PaumaCa.276

annā annaṁ pēllaï, karēṇa mā ṭhāhi maggaō turiyaṁ
tāē vi sā bhaṇijjaï, kiṁ makta na kōuyaṁ bahiṇē? // PaumaCa.277

mā thaṇaharēṇa pēllasu, dahamuhadarisaṇamaṇā'si aïcavalē
tīē vi ya sā bhaṇiyā, mā rumbha gavakkhayaṁ ēyaṁ // PaumaCa.278

bhaṇaï sahī! dhammilla', avasārasu majjha nayaṇamaggāō
tīē vi ya sā bhaṇiyā, na ya pēcchasi antaraṁ viulaṁ // PaumaCa.279

nāyaravahūhi ēvaṁ, dasāṇaṇaṁ tattha pēcchamāṇīhiṁ
halabōlamuhalasaddā, bhavaṇagavakkhā kayā sabē // PaumaCa.280

bahutūraniṇāēṇaṁ, kayakōuyamaṅgalō vimāṇatthō
laṅkāpurī paviṭṭhō, dahavayaṇō indasamavibhavō // PaumaCa.281

puranāri-bahujaṇēṇaṁ, dinnāsīsō thuīhi thuvantō
païsaraï niyayabhavaṇaṁ, thambhasahassāulaṁ tujhaṁ // PaumaCa.282

kaṇayamayabhitticittaṁ, maragayalambantamōttiōūlaṁ
mandāṇilaparighummira-dhavalapaḍāgācalakaragaṁ // PaumaCa.283

sēsā vi ya sāmantā, ahiṭṭhiyā attaṇō sagēhēsu
dēvā va dēvalōgē, bhuñjanti jahicchiē bhōgē // PaumaCa.284

guru-bandhu-sayaṇa-pariyaṇa-suyasahiō pīvagae lacchīē
bhuñjaï laṅkānayarī, dahavayaṇō paṇayasāmantō // PaumaCa.285

vivihasaṁpayajāyamahattayā, paṇayasattugaṇā bhayavēmbhalā
sukayakammaphalōyayasaṁgamē, vimalakitti disāsu viyambhiyā // PaumaCa.286


iya paümacariē dahamuhapuripavēsō nāma aṭṭhamō uddēsō samattō


---------------------------------------------------------------------

[p. 105]
[vāliṇivvāṇagamaṇāhiyārō]

[bālisugrīvaü —]
ētthantarammi sēṇiya!, āiccarayassa indamālīē
gabbhammi samuppannō, vālī balaviriyasaṁpannō // PaumaCa.1

rūvēṇa paramarūvō, vijāṇa kalāṇa guṇasayāvāsō
sammattabhāviyamaī, aṇannasarisō vasumaīē // PaumaCa.2

caüsāgarapērantaṁ, jambuddīvaṁ payāhiṇaṁ kāuṁ
namiūṇa jiṇa harāiṁ, kikindhipuraṁ puṇō ēi // PaumaCa.3

jāō aṇukkamēṇaṁ, suggīvō tassa 'ṇuttarō bhāyā
annā vi niyayabahiṇī, sirippabhā cēva uppannā // PaumaCa.4

rikkhapurē vi ya taïyā, rikkharayasuyā mahantaguṇa kaliyā
nala-nīlanāmadhēyā, harikantāē samuppannā // PaumaCa.5

āiccaraō vi tayā, asāsayaṁ jāṇiūṇa maṇuyattaṁ
vālī ṭhavēi rajjē, juvarajjē cēva suggīvaṁ // PaumaCa.6

haya-gaya-raha-juvaīō vicchaḍḍa ūṇa bandhavasiṇēhaṁ
pavaïō khāyajasō, pāsē muṇivigayamōhassa // PaumaCa.7

dēhē vi niravēkkhō, kāūṇa tavaṁ aṇēyavarisāī
kammaṭṭaniṭṭhiyaṭṭhō, abābāhaṁ samaṇupattō // PaumaCa.8

ēttō rajjavarasirī', bālinarindassa bhuñjamāṇassa
vaccanti māsa-varisā, diyaha va suhāvagāḍhassa // PaumaCa.9

ētthantarammi sahasā, sahōyarī rāvaṇassa candaṇahā
kharadūsaṇēṇa sahasā, diṭṭhā mēghappabhasuēṇaṁ // PaumaCa.10

jāva cciya dahavayaṇō, vivarōkkhō āvalīē dhūyāē
taṇukañcukāraṇatthaṁ, vīvāhavihīniōgēṇaṁ // PaumaCa.11

tāva kharadūsaṇēṇaṁ, aṇurāgasamōttharantahiyaēṇaṁ
vijjābalēṇa hariyā, candaṇahā candasarisamuhī // PaumaCa.12


[p. 106]
kiṁ kubantiha sūrā, sāmantā bhāṇukaṇṇamāīyā?
jattha riuchiddaghāī, adiṭhṭhapubō haraï kannaṁ // PaumaCa.13

aha rāvaṇō vi taïyā, vattaṁ suṇiūṇa āgaō ruṭṭhō
dhēttūṇa candahāsaṁ, tassa vahatthaṁ aha payaṭṭō // PaumaCa.14

calaṇēsu paṇamiūṇaṁ, tāva ya mandōyarī bhaṇaï kantaṁ
annassa hōi arihā, kannā lōgaṭṭiī ēsā // PaumaCa.15

vijjāharāṇa sāmiya!, bhiccāṇaṁ tassa cōdasa sahassā
baladappagabiyāṇaṁ, raṇakaṇḍū uvahantāṇaṁ // PaumaCa.16

jujjhammi samāvaḍiē, avassa duṭṭhō tumē nihantabō
bhattārammi vivannē, hōhī vidhavā vigayasōhā // PaumaCa.17

āiccarayassa suyaṁ, candōyarakhēyaraṁ vivāḍēuṁ
tujjha kulavaṁsanilaē, pāyālapurē parivasaï // PaumaCa.18

sattubhaḍāṇa raṇamuhē, bhayamubēyaṁ na jāmi nimisaṁ pi
tujjha vayaṇēṇa sundariṁ!, navari ṭhiō sāsayasahāvō // PaumaCa.19

aha annayā kayāī, candōyarapatthivammi kālagaē
mahilā tassa'ṇurāhā, sayaṇavihūṇā bhamaï raṇṇē // PaumaCa.20

aha gurubharakhīṇaṅgī, maṇikantamahīharassa kaḍayammi
sā dārayaṁ pasūyā, nāmēṇa virāhiyakumāraṁ // PaumaCa.21

gabbhaṭṭhiyassa jassa u, kaō virōhō sayā riujaṇēṇaṁ
tēṇaṁ virāhiō sō, bhaṇṇaï dhaṇabhōgaparihīṇō // PaumaCa.22

parivaḍḍiō kumārō, jāō bala-rūva-jōvaṇāpuṇṇō
paribhamaï sayalavasuha, aïsayadēsēsu rammēsu // PaumaCa.23

[rāvaṇasya vālinā saha yuddham —]
aha rāvaṇēṇa taïyā, vālinarindassa pēsiō dūō
gantūṇaṁ kikindhi, vālisahaṁ patthiō sahasā // PaumaCa.24

kāūṇa sirapaṇāma, dūō aha bhaṇaï vāṇarāhivaī
nisuṇēhi majjha vayaṇaṁ, jaṁ bhaṇiyaṁ niyayasāmīṇaṁ // PaumaCa.25


[p. 107]
uttamakulasaṁbhūō, uttamaviriō si viṇayasaṁpannō
uttamapīīe tumaṁ, bhaṇaï lahum̐ ēhi dahavayaṇō // PaumaCa.26

rikkharayā-''iccarayā, kikkindhimahāpurē niyayarajjē
ṭhaviyā maē saṇāhā, jiṇiūṇa jamaṁ raṇamuhammi // PaumaCa.27

annaṁ pi ēva bhaṇiyaṁ, kuṇaha paṇāmaṁ sirīe jaï kajaṁ
ēvaṁ ca niyayabahiṇī, sirippamaṁ dēhi mē sigdhaṁ // PaumaCa.28

aha bhaṇaï pavaṅganāhō, majjha siraṁ maüḍa-kuṇḍalāḍōvaṁ
mōttūṇa jiṇavarindaṁ, na paḍaï calaṇēsu annassa // PaumaCa.29

vālivayaṇāvasāṇē, dūō paḍibhaṇaï niṭhuraṁ vayaṇaṁ
tassa paṇāmēṇa viṇā, na ya jīyaṁ na ya tumē rajaṁ // PaumaCa.30

dūyavayaṇēṇa ruṭṭhō, vagghavilambī bhaḍō bhaṇaï ēvaṁ
kiṁ sō gahēṇa gahiō, ullavaï dasāṇaṇō ēvaṁ? // PaumaCa.31

rē dūya! kiṁ na yāṇasi, vāliṁ baladappagaviyaṁ dhīraṁ?
puhaīyalammi sayalē, jassa jasō bhamaï nissakō // PaumaCa.32

dūēṇa vi paḍibhaṇiō, vagghavilambī suniṭuraṁ vayaṇaṁ
bhaṇḍaha vilambagūḍhaṁ, ahava paṇāmaṁ kuṇaha gantuṁ // PaumaCa.33

duvayaṇadūmiyaṅgō, vagghavilambī asiṁ niyacchēuṁ
paharantō ciya ruddhō, dūyassa sayaṁ harivaīṇaṁ // PaumaCa.34

kiṁ māriēṇa kīraï, imēṇa dūēṇa pēsiyārēṇaṁ?
jō paravayaṇullāvī, navaraṁ paḍisaddaō ēsō // PaumaCa.35

pharusavayaṇēhi gāḍhaṁ, jāhē nibbhacchiō gaō dūō
savaṁ jahāṇabhūyaṁ, rakkhasanāhassa sāhēi // PaumaCa.36

sōūṇa vālivayaṇaṁ, sannaddhō dahamuhō saha balēṇaṁ
aha niggaō turantō, tassuvari ambaratalēṇaṁ // PaumaCa.37

rakkhasatūrassa ravaṁ, vālī sōūṇa abhimuhō caliō
kaïsuhaḍasamāiṇṇō, raṇarasataṇhāluō vīrō // PaumaCa.38

kōvaggisaṁpalittō, vālī mantīhi uvasamaṁ nīō
bahubhaḍajīyantakaraṁ, mā kuṇaha akāraṇē jujjhaṁ // PaumaCa.39

aha bhaṇaï vāṇarindō, saṁgāmē rāvaṇaṁ balasamaggaṁ
karayalaghāyābhihayaṁ, karēmi saṁyalaṁ kulaṁ cuṇṇaṁ // PaumaCa.40


[p. 108]
kāūṇa pāvakamma, ērisayaṁ bhōgakāraṇaṭṭhāē
naraya-tiriēsu dukkhaṁ, bhōttavaṁ dīhakālammi // PaumaCa.11

puvaṁ maē païnnā, ārūḍhā sāhusanniyāsammi
mōttūṇa jiṇavarinda, annassa thuī na kāyabā // PaumaCa.42

na karēmi samayabhaṅga, na ya jīvavirāhaṇaṁ mahājujhaṁ
giṇhāmi jiṇuddiṭuṁ, pacajjaṁ saṅgaparihīṇaṁ // PaumaCa.43

varanārithaṇayaḍōvari, jē hatthā'liṅgaṇujjayā majjhaṁ
tē na ya karēnti ēttiya, annassa sirañjalipaṇāmaṁ // PaumaCa.44

saddāvēūṇa taō, suggōvaṁ bhaṇaï vaccha! nisuṇēhi
tassa karēhi paṇāmaṁ, mā vā rajjē maē ṭhaviō // PaumaCa.45

ṭhaviūṇa kulādhāraṁ, suggīvaṁ ujjhiūṇa gihavāsaṁ
nikkhantō cciya vālī, pāsē muṇigayaṇacandassa // PaumaCa.46

suddhakkabhāvaniraō, saṁjama-tava-niyamagahiyaṣaramatthō
annōnnajōgajuttō, kammakkhayanijjaraṭṭhāē // PaumaCa.47

cāritta-nāṇa-iṁsaṇa-nimmalasammattamōhaparimukkō
viharaï muṇivarasahiō, gāmā-''garamaṇḍiyaṁ vasuhaṁ // PaumaCa.48

bhuñjaï pāṇanimittaṁ, pāṇē dhārēi dhammakaraṇatthaṁ
dhammō mōkkhassa kaē, ajjēi sayā aparitantō // PaumaCa.49

suggīvō vi hu kannaṁ, sirippabhaṁ dēi rakkhasindassa
kikkindhimahānayarē, karēi rajaṁ guṇasamiddhaṁ // PaumaCa.50

vijjāharamaṇuyāṇaṁ, kannāō rūvajōvaṇadharīō
akamiya vikkamēṇaṁ, pariṇēi dasāṇaṇō tāō // PaumaCa.51

niccālōē nayarē, niccālōyassa khēyarindassa
rayaṇāvali ti duhiyā, siridēvīgabbhasaṁbhūyā // PaumaCa.52

tīē vivāhahēḍaṁ, pupphavimāṇaṭṭiyassa gayaṇayalē
vaccantassa niruddhaṁ, jāṇaṁ aṭṭāvayassuvariṁ // PaumaCa.53

daṭhūṇa avaccantaṁ, pupphavimāṇaṁ taō paramaruṭṭhō
pucchaï rakkhasanāhō, mārīi! kimērisaṁ jāyaṁ? // PaumaCa.54


[p. 109]
aha sāhiuṁ payattō, mārīī kō vi nāha! muṇivasahō
tappaï tavaṁ sughōraṁ, sūrābhimuhō mahāsattō // PaumaCa.55

[rāvaṇasya aṣṭāpadē avataraṇam —]
ēyassa pabhāvēṇaṁ, jāṇavimāṇaṁ na jāi parahuttaṁ
avayaraha namōkkāraṁ, karēha muṇi pāvamahaṇassa // PaumaCa.56

ōyāriyaṁ vimāṇaṁ, pēcchaï kavilāsapavayaṁ rammaṁ
dūrunnayasiharōhaṁ, mēhaṁ piva sāmalāyāraṁ // PaumaCa.57

ghaṇanivaha-taruṇataruvara-kusumālinilīṇagumugumāyāraṁ
nijjharavahantanimmala-salilōhapphusiyavarakaḍayaṁ // PaumaCa.58

kaḍayataḍakinnarōraga-gandhavvuggīyamahuranigghōsaṁ
maya-mahisa-saraha-kēsari-varāha-ruru-gayaülāiṇṇaṁ // PaumaCa.59

siharakaraniyaraniggaya-nāṇāviharayaṇamaṇaharālōyaṁ
jiṇabhavaṇakaṇayanimmiya-ubbhāsēntaṁ dasa disāō // PaumaCa.60

avaïṇṇō dahavayaṇō, aha pēcchaï sāhavaṁ tahiṁ vālī
jhāṇapaïṭṭiyabhāvaṁ, āyāvantaṁ silāvaṭṭē // PaumaCa.61

vitthiṇṇaviulavacchaṁ, tavasiribhariyaṁ palambabhuyajuyalaṁ
acaliyajhāṇārūḍhaṁ, mēruṁ piva niccalaṁ dhīraṁ // PaumaCa.62

saṁbhariya puvavēraṁ, bhiuḍiṁ kāūṇa pharusavayaṇēhiṁ
aha bhaṇiūṇa pavattō, dahavayaṇō muṇivaraṁ sahasā // PaumaCa.63

aïsundaraṁ kayaṁ tē, tavacaraṇaṁ muṇivarēṇa hōūṇaṁ
puvāvarāhajaṇiē, jēṇa vimāṇaṁ niruddha mē // PaumaCa.64

kattō pavajjā tē?, kattō tavasaṁjamō suciṇṇō vi?
jaṁ vahasi rāga-dōsaṁ, tēṇa vihatthaṁ tumē sarva // PaumaCa.65

phēḍēmi gāravaṁ tē, ēyaṁ ciya pavayaṁ tumē samayaṁ
ummūliūṇa sayalaṁ, ghattāmi lahum̐ salilanāhē // PaumaCa.66

kāūṇa ghōrarūvaṁ, ruṭṭhō saṁbhariya sabavijjāō
aha pavayassa hēṭṭhā, bhūmī bhēttu ciya paviṭṭhō // PaumaCa.67

hakkhuviūṇa payattō, bhuyāsu sabāyarēṇa uppicchō
rōsāṇalarattacchō, kharamuhararavaṁ pakuvantō // PaumaCa.68


[p. 110]
ākampiyamahivēḍhaṁ, vihaḍiyadaḍhasandhibandhaṇāmūlaṁ
aha pavayaṁ sirōvari, bhuyāsu dūraṁ samuddharaï // PaumaCa.69

lambantadīhavisahara-bhīuddyavivihasāvaya-vihaṅgaṁ
taḍapaḍaṇakhubhiyanijjhara-calantaghaṇasiharasaṁghāyaṁ // PaumaCa.70

kharapavaṇarēṇupasariya-gayaṇayalōcchaïyadasadisāyakaṁ
nāyaṁ tama-'ndhayāraṁ, tahiyaṁ aṭṭhāvaüddharaṇē // PaumaCa.71

ubēllā salilanihī, vivarīyaṁ ciya vahanti sariyāō
nigghāyapaḍantaravaṁ, ukkā-'saṇigabbhiṇaṁ bhuvaṇaṁ // PaumaCa.72

vijāharā vi bhīyā, asi-khēḍaya-kappa-tōmaravihatthaṁ
kiṁ kiṁ? ti ullavantā, uppaïyā nahayalaṁ turiyā // PaumaCa.73

paramāvahīe bhagavaṁ, vālī nāūṇa girivaruddharaṇaṁ
aṇukampaṁ paḍivannō, bharahakayāṇaṁ jiṇaharāṇaṁ // PaumaCa.74

ēyāṇa rakkhaṇaṭuṁ, karēmi na ya jīviyavayanimittaṁ
mōttūṇa rāga-dōsaṁ, pavayaṇavacchallabhāvēṇa // PaumaCa.75

ēva muṇiūṇa tēṇaṁ, calaṇaguṭṭēṇa pīliyaṁ siharaṁ
jaha dahamuhō niviṭṭhō, gurubharabhārōṇayasarīrō // PaumaCa.76

vihaḍantamaüḍamōttiya-namiyasirō gāḍhasiḍhilasabaṅgō
pagalantatakkhaṇuppannasēyasaṁghāyajalanivahō // PaumaCa.77

vavagayajīyāsēṇaṁ, raō kaō jēṇa tattha aïghōrō
tēṇaṁ ciya jiyalōē, vikkhāō rāvaṇō nāmaṁ // PaumaCa.78

sōūṇa muharavaṁ taṁ, mūḍhā sannajjhiūṇa raṇasūrā
kiṁ kiṁ? ti ullavantā, bhamanti pāsēsu calavēgā // PaumaCa.79

muṇitavaguṇēṇa sahasā, dunduhisadō nahē pavitthariō
paḍiyā ya kusumavuṭṭhī, suramukkā gayaṇamaggāō // PaumaCa.80

jāhē aṇāyarēṇaṁ, siḍhilō aṅguṭṭaō kaō sigcha
mōttūṇa pavayavaraṁ, viṇiggaō dahamuhō tāhē // PaumaCa.81

sigdhaṁ gaō paṇāmaṁ, dasāṇaṇō muṇivaraṁ khamāvēuṁ
thōūṇa samāḍhattō, tava-niyamabalaṁ pasaṁsantō // PaumaCa.82


[p. 111]
mōttūṇa jiṇavarindaṁ, annassa na paṇamiō tuma jaṁ sē
tassēyaṁ balamaülaṁ, dilr̥ ciya pāyaḍaṁ amhē // PaumaCa.83

rūvēṇa ya sīlēṇa ya, balamāhappēṇa dhīrapurisa! tumē
sarisō na hōi annō, sayalē vi ya māṇusē lōē // PaumaCa.84

avakārissa maha tumē, dattaṁ ciya jīviyaṁ na saṁdēhō
taha vi ya khalō alajjō, visayavirāgaṁ na gacchāmi // PaumaCa.85

dhannā tē sappurisā, jē taruṇattē gayā virāgattaṁ
mōttūṇa santavihavaṁ, nissaṅgā cēva pabaïyā // PaumaCa.86

ēvaṁ thōūṇa muṇī, dasāṇaṇō jiṇaharaṁ samallīṇō
niyayajuvaīhi sahiō, raēi pūyaṁ aïmahantaṁ // PaumaCa.87

tō candahāsaasiṇā, ukkattēūṇa niyayabāhaṁ sō
hārumayatantinivaha, vāēi savinbhamaṁ vīṇaṁ // PaumaCa.88

thōūṇa samāḍhattō, puṇṇapavittakvarēhi jiṇayandaṁ
sattasarasaṁpaüttaṁ, gīyaṁ ca nivēsiyaṁ vihiṇā // PaumaCa.89

[aṣṭōpadasthajinastutiḥ —]
mōhandhayāratimiraṁ, jēṇēyaṁ nāsiyaṁ ciraṣarūḍhaṁ
kēvalakarēsu dūra, namāmi taṁ usabhajiṇabhāṇuṁ // PaumaCa.90

ajiyaṁ pi saṁbhavajiṇaṁ, namāmi abhinandaṇaṁ sumaïnāhaṁ
paümappahaṁ supāsaṁ, paṇaō haṁ sasipamaṁ bhayavaṁ // PaumaCa.91

thōsāmi pupphadantaṁ, dantaṁ jēṇindiyārisaṁghāyaṁ
sivamaggadēsaṇayaraṁ, sīyalasāmi paṇamiō haṁ // PaumaCa.92

sēyaṁsajiṇavarindaṁ, indasamāṇandiyaṁ ca vasupujaṁ
vimalaṁ aṇanta dhammaṁ, aṇannamaṇasō paṇivayāmi // PaumaCa.93

santi kunthu arajiṇaṁ, malliṁ muṇisuvayaṁ nami nēmi
paṇamāmi pāsa vīraṁ bhavaniggamakāraṇaṭṭhāē // PaumaCa.94

jē ya bhavissanti jiṇā, aṇagārā gaṇaharā tavasamiddhā
tē vi hu namāmi savē, vāyā-maṇa-kāyajōēsu // PaumaCa.95

gāyantassa jiṇathuī, dharaṇō nāūṇa avahivisaēṇa
aha niggaō turantō, aṭṭhāvayapavayaṁ pattō // PaumaCa.96


[p. 112]
kāūṇa mahāpūyaṁ, vandittā jiṇavaraṁ payattēṇaṁ
aha pēcchaï dahavayaṇaṁ, gāyantaṁ paṅkayadalacchaṁ // PaumaCa.97

tō bhaṇaï nāgarāyā, supurisa! aïsāhasaṁ vavasiyaṁ tē
jiṇabhattirāyamaülaṁ, mēruṁ piva niccalaṁ hiyayaṁ // PaumaCa.98

tuṭṭhō tuhaṁ dasāṇaṇa, jiṇabhattiparāyaṇassa hōūṇaṁ
vatthu maṇassa i8, jaṁ maggasi taṁ paṇāvēmi // PaumaCa.99

laṅkāhivēṇa suṇiuṁ, dharaṇō phaṇamaṇimaūhadippantō
bhaṇiō kiṁ na ya laddha, jiṇavandaṇabhattirāēṇa? // PaumaCa.100

ahiyayaraṁ parituṭṭhō, dharaṇindō bhaṇaï giṇhasu pasatthā
sattī amōhavijayā, jā kuṇaï vasē suragaṇā vi // PaumaCa.101

aha rāvaṇēṇa sattī, gahiyā ahiuñjiūṁ sirapaṇāmaṁ
dharaṇō vi jiṇavarinda, thōūṇa gaō niyayaṭhāṇaṁ // PaumaCa.102

aṭṭhāvayasēlōvari, māsaṁ gamiūṇa tattha dahavayaṇō
aṇucariuṁ pacchittaṁ, vālimuṇindaṁ khamāvēi // PaumaCa.103

jiṇaharapayāhiṇaṁ sō, kāūṇa dasāṇaṇō tiparivārē
pattō niyayapuravaraṁ, thubantō maṅgalasaēsu // PaumaCa.104

jhāṇāṇalēṇa kamma, dahiūṇa purākayaṁ niravasēsaṁ
akkhayamayalamaṇaharaṁ, vālī sivasāsayaṁ pattō // PaumaCa.105

ēvaṁvihaṁ vālivicēṭṭhiyaṁ jē, diṇāṇi savāṇi suṇanti tuṭṭhā
kāūṇa kammakkhayadukkhamōkkhaṁ, tē janti ṭhāṇaṁ vimalaṁ kamēṇaṁ // PaumaCa.106


iya paümacariē vālinivvāṇagamaṇō nāma navamō uddēsō samattō


---------------------------------------------------------------------
[dahamuhasuggīvapatthāṇa-sahassakiraṇaaṇaraṇṇapavvajjāvihāṇaṁ]

ēyaṁ tē parikahiyaṁ, magahāhiva! jaṁ purā samaṇuvattaṁ
nisuṇēhi ēgamaṇasō, bhaṇāmi jaṁ annasaṁbandhaṁ // PaumaCa.1


[p. 113]
jalaṇasihakhēyarasuyā, jōipurē sirimaīe dēvīē
tārāhivasarisamuhī, tārā nāmēṇa varakannā // PaumaCa.2

cakkaṅkarakhēyarasuō, pēcchaï sō annayā paribhamantō
nāmēṇa sāhasagaī, duṭṭhō ahilasaï pariṇē // PaumaCa.3

mayaṇasarasalliyaṅgō, cintintō tīe daṁsaṇōvāyaṁ
pēsēi niyayadūē, uvarōvari maggaṇaṭṭhāē // PaumaCa.4

suggīvō vi kaïvarō, taṁ kannaṁ maggiūṇa āḍhattō
cintēi jamalahiyaō, jalaṇasihō kassa dēmi? tti // PaumaCa.5

jalaṇasihēṇa muṇivarō, viṇayaṁ kāūṇa pucchiō bhayavaṁ!
kassēsā varakannā, hōhī mahilā? parikahēhi // PaumaCa.6

aha bhaṇaï muṇivarindō, cakkaṅkasuō na cēva paramāū
hōhī cirāusō puṇa, sugīvō vāṇarāhivaī // PaumaCa.7

dīvaṁ vasahaṁ ca gayaṁ, paramanimittāim̐ vinnasēūṇaṁ
suggīvassa varataṇū dattā kayamaṅgalavihāṇā // PaumaCa.8

pariṇēūṇa sutārā, suggīvō uttamaṁ visayasōkkhaṁ
bhuñjaï pasanna hiyaō, indō iva dēvalōgammi // PaumaCa.9

ēvaṁ kamēṇa tīē, puttā jāyā surūvalāyaṇṇā
paḍhamō ya aṅgayabhaḍō, bīō ya bhavē jayāṇandō // PaumaCa.10

na ya muyaï sāhasagaī, aṇubandhaṁ tōe kāraṇaṭṭāē
cintēi uvāyasaē, dukkhiyamaṇasō vigayalajjō // PaumaCa.11

kaïyā'ravindasarisaṁ, tīe muhaṁ vipphurantabimbōṭhaṁ
cumbīhāmi kayatthō? pāḍalakusumaṁ mahuyarō va // PaumaCa.12

cintāvarēṇa ēvaṁ, saṁbhariyā tattha aïbalā vijjā
rūvaparivattaṇakarī, sāhēi himālayaguhāē // PaumaCa.13

[rāvaṇadigvijayaḥ —]
ētthantarē purīē, dahavayaṇō niggaō balummattō
dīvantaravatthavē, jiṇaï taō khēyarē sabē // PaumaCa.14

saṁjhāyāra suvēlō, kañcaṇapuṇṇō aōhaṇō cēva
palhāya-haṁsadīvāiyā u savē kayā savasā // PaumaCa.15


[p. 114]
ēvaṁ ciya dahavayaṇō, pāyālaṁkārapuravarasamīvē
āvāsiō sumaṇasō, pabhūyasāmantakhandhārō // PaumaCa.16

kharadūsaṇō vi ēttō, suṇiūṇa dasāṇaṇaṁ puravarāō
aha niggaō turantō, pēcchaï rayaṇagdhadāṇēṇaṁ // PaumaCa.17

tēṇa vi sasaṁbhamaṁ sō, gāḍhaṁ sammāṇa-dāṇavihavēṇaṁ
paḍipūiō siṇēhaṁ, samayaṁ ciya candaṇakkhāē // PaumaCa.18

cōddasa sāhassīō, maṇarūvaviyāriyāṇa jōhāṇaṁ
dāvēi takkhaṇaṁ ciya, rakkhasanāhassa parituṭṭhō // PaumaCa.19

vijjāharō hiḍimbō, hēhaya ḍimbō ya viyaḍa tijaḍō ya
haya mākōḍō sujaḍō, ukō kikkindhināmō ya // PaumaCa.20

tiurāmuhō ya hēmō, bālō kōlāvasundarō cēva
ēē annē vi bahū, vijjāharapatthivā sūrā // PaumaCa.21

akkhōhiṇīsahassaṁ, jāyaṁ suhaḍāṇa kulapasūyāṇaṁ
baladappagabiyāṇaṁ, raṇarasakaṇḍū vahantāṇaṁ // PaumaCa.22

kumbha nisumbha bihīsaṇa indaï aha mēhavāhaṇāīyā
sāhōṇā sayalabhaḍā, kayāi pāsaṁ na muñcanti // PaumaCa.23

uppannā rayaṇavarā, bahuguṇasaṁghāyadhāriṇō divā
dēvasahassēṇaṁ ciya, rakkhijjaï ēkkamēkkēṇaṁ // PaumaCa.24

[indrōpari prasthānam —]
siyachatta-cāmarudbhuya–dhaya-vijayaṣaḍāya-vējayantīhiṁ
pupphavimāṇārūḍhō, indassuvariṁ aha payaṭṭō // PaumaCa.25

gaya-raha-vimāṇa-vāhaṇa-vagantaturaṅga-caḍulapāikkaṁ
caliyaṁ dasāṇaṇabalaṁ, dasāṇaṇabalaṁ, ucchāyantaṁ ucchāyantaṁ gayaṇamaggaṁ // PaumaCa.26

vacantassa kamēṇaṁ, atthaṁ ciya diṇayarō samallīṇō
viñjhaïripavarasihara, sibiranivēsō kō tattha // PaumaCa.27

vijjābalēṇa raïō, sayaṇā-''saṇavivihapariyaṇāvāsō
gamiūṇa tattha ratti, maṅgalatūrēhi paḍibuddhō // PaumaCa.28

āharaṇabhūsiyaṅgō, aha puṇaravi ujjaō ya gayaṇēṇaṁ
vaccantō cciya pēcchaï, vimalajalaṁ nammayaṁ viulaṁ // PaumaCa.29

katthaï salaliyaṣavahā, kanthaï varasaravimukkasamavēgā
katthaï viyaḍāvattā, kallōlucchaliyajalanivahā // PaumaCa.30


[p. 115]
katthaï mayarakarāhaya-dūrasamucchaliyamacchavicchōhā
katthaï taraṅgaraṅgantaphēṇaparivaḍḍiyāvayavā // PaumaCa.31

katthaï pavaṇāghummiya–tarukusumakhirantapiñjarataraṅgā
katthaï ubhayataḍaṭṭhiya--sārasakalahaṁsanigdhōsā // PaumaCa.32

[jalakrīḍā —]
ēyārisaguṇakaliyaṁ, pavaranaī dahamuhō samōiṇṇō
aha majiuṁ pavattō, vimalajalē, pavaralīlāē // PaumaCa.33

tāva ya uttarapāsē, naīe māhēsarē mahānayarē
rāyā sahassakiraṇō, paḍhamayaraṁ salilaraïsattō // PaumaCa.34

juvaïsahassēṇa samaṁ, kīlaï naïudayamajjhayārammi
ubhayataḍaṭṭiyasāhaṇa-sāmantugghuṭṭhajayasaddō // PaumaCa.35

vivihajalajantaviraïya-niruddhajalabhariyakūlatīrāē
sōhanti ramantīō, sahassakiraṇassa mahilāō // PaumaCa.36

ēkkā tattha varataṇū, thaṇayuyalaṁ aṁsuēṇa chāyantī
avahariyaüttarijjā, sahasa tti jalē aha nibuḍḍā // PaumaCa.37

īsāmisēṇa kuviyā, udayaṁ ghēttūṇa kōmalakarēsu
kantassa harisiyamaṇā, ghattaï vacchatthalābhōē // PaumaCa.38

indīvaradalanayaṇā, ghēttu indīvaraṁ haṇaï annā
annāe sā vi turiyaṁ āhammaï sahasavattēhiṁ // PaumaCa.39

annā daddūṇa urē, nahakkhayaṁ bālacandasaṁṭhāṇaṁ
avahariyaüttarijjā, chāēi thaṇaṁ karayalēṇaṁ // PaumaCa.40

kāēttha ṣaṇayakuviyā, mōṇaṁ parigiṇhiūṇa varajuvaī
tōsaṁ puṇa uvaṇīyā, daïēṇa sirappaṇāmēṇaṁ // PaumaCa.41

jāva pasāēi piyā, ēkā rōsaṁ gayā taō annā
kahakaha vi kōvabhaṅgō, kaō narindēṇa jubaīṇaṁ // PaumaCa.42

ghatthāyaḍḍaṇa-pēllaṇa-karaparihatthucchalantasalilāō
vañcaṇa-valaṇa-nibuḍḍaṇa-saēsu kīlanti juvaīō // PaumaCa.43


[p. 116]
aṅgaparibhōgalaggaṁ, kuṅkumadhōvantapiñjarāruṇiyaṁ
jāyaṁ khaṇēṇa salilaṁ, juvaīhi tahiṁ ramantīhi // PaumaCa.44

ēvaṁ ramiūṇa nivō, jalajantavisajjiē kaē udaē
viyaḍē naīe puliṇē, līlākayabhūsaṇaniōgō // PaumaCa.45

tāva ciṇa dahavayaṇō, hāuttiṇṇō siyambaraniyatthō
ṭhāvēi kaṇayapīḍhē, paḍimāō jiṇavarindāṇaṁ // PaumaCa.46

varavālayāpulīṇē, dhariyaviyāṇaya-paḍāyaramaṇijjē
kāūṇa mahāpūyaṁ, saṁthuṇaï jiṇindapaḍimāō // PaumaCa.47

tassa thuṇantassa taō, naïpūrasamōtthayā hiyā pūyā
ruṭṭhō laṅkāhibaī, bhaṇaïha kiṁ ērisaṁ jāyaṁ? // PaumaCa.48

ēyaṁ ayālasalilaṁ, bhaṇaï gavēsēha pēsiyā purisā
gantūṇa paḍiniyattā, jaṁ diṭṭaṁ taṁ nivēdēnti // PaumaCa.49

aha nāha kō vi purisō, juvaïsamaggō naīe puliṇatthō
acchaï līlāyantō, surō va mandāiṇīsalilē // PaumaCa.50

tēṇēyaṁ naïsalilaṁ, ruddhaṁ jalajantasaṁpaōgēṇaṁ
ramiūṇa puṇō mukkaṁ, vahaï pahū ubbhaḍāvattaṁ // PaumaCa.51

bahutūrajayālōyaṇa–sadaṁ sōūṇa paramaruṭēṇaṁ
vīsajiyā ya suhaḍā, tassa vahatthā balasamaggā // PaumaCa.52

tō pēsiūṇa suhaḍē, puṇaravi pūyā karittu paḍimāṇaṁ
saṁthuṇaï ēgamaṇasō, dahavayaṇō maṅkalasaēhiṁ // PaumaCa.53

[daśamukhasya sahasrakiraṇēna saha yuddham —]
sannaddhabaddhakavayā, vijjāharapatthivā gayaṇamaggē
daṭṭhūṇa sahasakiraṇō, ōiṇṇō naïpulīṇāō // PaumaCa.54

sōūṇa kalayalaravaṁ, māhēsaranayarasantiyā suhaḍā
sannajjhiūṇa turiyaṁ, sahassakiraṇaṁ samallīṇā // PaumaCa.55

aha jujjhiuṁ pavattā, nisāyarā bhūmigōyarēhi samaṁ
cakka-'si-satti-tōmara-mōggaranivahaṁ vimuñcantā // PaumaCa.56

raha-gaya-turaṅgadappiya–annōnnāvaḍiyacaḍulapāikkā
jujjhanti savaḍahuttā, nāmaṁ gōtaṁ ca sāvēntā // PaumaCa.57


[p. 117]
rakkhasabhaḍēhi bhaggaṁ, niyayaṁ daṭṭhūṇa sāhaṇaṁ samarē
ruṭō sahassakiraṇō, āuhanivahēṇa panjaliō // PaumaCa.58

vāhēi rahavaraṁ sō, rakkhasasēnnassa ahimuhaṁ turīō
muñcantō saravarisaṁ, dhārānivahaṁ va navamēhō // PaumaCa.59

garuyapahārābhihayaṁ, nivaḍantagaïnda-turaya-pāikvaṁ
vijjāharāṇa sēnnaṁ, jōyaṇamēttaṁ samōsariyaṁ // PaumaCa.60

paḍihārēṇa 'kkhāē, niyayabalē samaradūmiyasarīrō
ārūḍhō dahavayaṇō, bhuvaṇālaṅkāramattagayaṁ // PaumaCa.61

ēvaṁ ṭhūṇa raṇē, dasāṇaṇaṁ āuhāṇi muñcantaṁ
bahusamaraladdhavijaō, sahassakiraṇō ṭhiō puraō // PaumaCa.62

dōhaṁ ṣi samāvaḍiē, jujhē vahusatthaghāyasaṁpāē
virahō sahassakiraṇō, kaō khaṇaddhēṇa saṁgāmē // PaumaCa.63

mōttūṇa rahavaraṁ sō, ārūḍhō gayavaraṁ girisaricchaṁ
muñcaï sunisiyabāṇē, dahamuhasannahaṇabhēyakarē // PaumaCa.64

sikkhāhi tāva rāvaṇa!, dhaṇuvēyaṁ niyayapuravariṁ gantu
tāhē maē samāṇaṁ, jujjhasu tā avahiō hōuṁ // PaumaCa.65

rattāruṇasavaṅgō, davayaṇō kaḍḍiūṇa saranivahaṁ
muñcaï calaggahatthō, sahassakiraṇassa dēhammi // PaumaCa.66

jāva ya sahassakiraṇō, pahāravasavēmbhalō jaṇiyamōhō
tāva ya rakkhasavaïṇā, gahiō raṇamajjhayārammi // PaumaCa.67

aha bandhiūṇa nīō, niyayāvāsaṁ savibbhamamaṇēhiṁ
vijjāharēhiṁ diṭṭhō, sahassakiraṇō mahāsattō // PaumaCa.68

tāva cciya divasayarō, atthāō vigayakiraṇasaṁghāō
gayaṇaṁ samōttharantō, bahalatamō vaḍḍiō sahasā // PaumaCa.69

sasiyarajōṇhādhavalē, raṇabhaggucchāhajaṇiyakammantē
akkhayadēhāṇaṁ ciya, nidāe suhaṁ gayā rayaṇī // PaumaCa.70

aha uggamammi sūrē, sāmantatthāṇimajjhayāratthō
acchaï laṅkāhivaī, tāva ciya muṇivarō pattō // PaumaCa.71

ṭhūṇa samaṇasīha, sigdhaṁ abbhuṭṭhiō kayapaṇāmō
dinnāsaṇōvaviṭhṭhō, sāhū tavalacchisaṁpannō // PaumaCa.72


[p. 118]
ōṇamiyaüttimaṅgō, pucchaï laṅkāhivō muṇivarindaṁ
kēṇēva kāraṇēṇaṁ, bhayavaṁ! jēṇā''gaō ētthaṁ? // PaumaCa.73

bhaṇaï taō muṇivasahō, kula-bala-viriyāivaṇṇaṇaṁ kāuṁ
māhēsaranayaravaī, rāyā haṁ āsi sayabāhū // PaumaCa.74

puttaṁ sahassakiraṇaṁ, rajjē ṭhaviūṇa jāyasaṁvēgō
mōkkhatthaṁ pavaïō, jiṇavaradhammujjayamaīō // PaumaCa.75

baddhaṁ sahassakiraṇaṁ, sōūṇamihāgaō tuha sagāsaṁ
muñcasu imaṁ suyaṁ mē rāvaṇa! mā kuṇasu vakkhēvaṁ // PaumaCa.76

tō bhaṇaï rakkhasindō, pūyā paḍimāṇa viraïyā mahaī
sā naïpūrēṇa hayā, ēyassa vicēṭṭhiyaguṇēhiṁ // PaumaCa.77

pūyāharaṇanimittē, baddhō ya vimāṇiō imō suhaḍō
tujjha vayaṇēṇa sāhava! muccaï natthēttha saṁdēhō // PaumaCa.78

dahamuhavayaṇēṇa taō, sahassakiraṇō khaṇēṇa parimukkō
aha pēcchaï muṇivasabhaṁ, paṇamaï ya payāhiṇaṁ kāuṁ // PaumaCa.79

bhaṇiō ya rāvaṇēṇaṁ, ajjapabhūī tuma mahaṁ bhāyā
mandōdarīe bhaïṇī, sayaṁpabhā tē paṇāmēmi // PaumaCa.80

tō bhaṇaï sahasakiraṇō, na ya macca kōi jāṇaï vivēgaṁ
saraē va ghaṇāyārō, nāsaï dēhō na saṁdēhō // PaumaCa.81

jaï nāma havaï sārō, imēsu bhōgēsu aïdurantēsu
tō na ya gahiyā hōntī, pavajjā majjha tāēṇaṁ // PaumaCa.82

ṭhaviūṇa niyayarajjē, puttaṁ āpucchiūṇa dahavayaṇaṁ
nissaṅgō pavaïō, sahassakiraṇō piusayāsē // PaumaCa.83

saṁbhariyaṁ ciya vayaṇaṁ, jaṁ taṁ aṇaraṇṇamittasāmakkhaṁ
bhaṇiyaṁ aīyakālē, taṁ ēvaṁ pariphuḍaṁ jāyaṁ // PaumaCa.84

jaïyā haṁ paḍhamayaraṁ, parigiṇhīhāmi jiṇavaraṁ dikkhaṁ
taïyā tujjha narāhiva, vattā dāhāmi nikkhuttaṁ // PaumaCa.85

saṁpēsiō ya purisō, sākēyapurāhivassa gantūṇaṁ
sāhaï jiṇavaravihiyaṁ, sahassakiraṇassa pavajjaṁ // PaumaCa.86

suṇiūṇa pavaradikkhaṁ, sahassakiraṇassa jaṇiyasaṁvēgō
aṇaraṇṇō pavaïō, puttaṁ ṭhaviūṇa rajjammi // PaumaCa.87


[p. 119]
ēvaṁ sahassakiraṇassa vicēṭṭhiyaṁ jē, bīyaṁ suṇanti aṇaraṇṇanarāhivassa
tē uttamēsu bhavaṇēsu suhōvagāḍhā, dēvā bhavanti vimalōyarakantijuttā // PaumaCa.88


iya paümacariē dahamuha-suggīvapatthāṇa-sahaspakiraṇa-aṇaraṇṇapavvajjāvihāṇō nāma dasamō uddēsaō samattō


---------------------------------------------------------------------
[maruyajaṇṇaviddhasaṇa-jaṇavayāṇurāgāhiyārō]

aha rāvaṇō narindō, jē jē puhaīyalammi vikkhāyā
tē tē jiṇiūṇa vasē, ṭhavēi vijābalasamaggō // PaumaCa.1

savē kāūṇa vasē, mahivālē vivihadēsasaṁbhūē
raha-gaya-turaṅga-vāhaṇa-pabhūyajōhāulāḍōvē // PaumaCa.2

kārēi jiṇaharāṇaṁ, samāraṇaṁ juṇṇa-bhagga-paḍiyāṇaṁ
pūyā ya bahuviyappā, viraēi jiṇindapaḍimāṇaṁ // PaumaCa.3

jiṇavarapaḍikuṭṭhā puṇa, viddhaṁsaï pūyaī ya samaṇavarē
ēvaṁ parihiṇḍamāṇō, puvadisiṁ patthiō navaraṁ // PaumaCa.4

aha pattō naravasahō, tēṇa suō rāyapuravarē nayarē
lōiyasatthattharaō, uvaüttō jannakammantē // PaumaCa.5

[yajñōtpatiḥ —]
suṇiūṇa jannavayaṇaṁ, pucchaï magahāhivō muṇipasatthaṁ
jannassa samuppattī, kahēhi bhayavaṁ! pariphuḍaṁ mē // PaumaCa.6

aha bhāṇiuṁ payattō, aṇayārō sumahurāe vāṇīē
āsi aōjjhāhivaī, ikkhāgukulubbhavō rāyā // PaumaCa.7

nāmēṇa mahāsattō, ajiō bhajjā ya tassa surakantā
puttō ya vasukumārō, gurusēvāujjayamaīō // PaumaCa.8


[p. 120]
khīrakayambō tti gurū, satthimaī havaï tassa varamahilā
puttō vi hu pavayaō, nārayavippō havaï sīsō // PaumaCa.9

aha annayā kayāī, satthaṁ āraṇṇayaṁ vaṇuddēsē
kuṇaï taō ajjhayaṇaṁ, sīsasamaggō uvajjhāō // PaumaCa.10

aha bambhaṇassa puraō, āgāsatthēṇa tēṇa sāhūṇaṁ
jīvāṇa dayaṭṭhāē, bhaṇiyaṁ aṇukampajuttēṇaṁ // PaumaCa.11

caüsu vi jīvēsu sayā ēkkō vi hu naragabhāviō bhaṇiō
suṇiūṇa uvajjhāō, khīrakayambō taō bhīō // PaumaCa.12

vīsajjiyā sahāyā, niyayagharaṁ tō lahuṁ samallīṇā
bhaṇiō satthimaīē, putta! piyā tē na ētthā''ō // PaumaCa.13

tēṇaṁ tīē siṭuṁ, ēhī tāō avassa divasantē
tadaṁsaṇū suyamaṇā, acchaï maggaṁ palōyantī // PaumaCa.14

atthamiō cciya sūrō, taha vi gharaṁ nāgaō uvajjhāō
sōgabharapīḍiyaṅgī, satthimaī mucchiyā paḍiyā // PaumaCa.15

āsanthā bhaṇaï taō, hā! kaṭuṁ mandabhāgadhējjāē
kiṁ māriō si daïō!, ēgāgī kaṁ disaṁ pattō? // PaumaCa.16

kiṁ sabasaṅgarahiō, pavaïō tibajāyasaṁvēgō?
ēvaṁ vilavantīē, nisā gayā dukkhiyamaṇāē // PaumaCa.17

aruṇuggamē payaṭṭō, pavayaō gurugavēsaṇaṭṭāē
pēcchaï naītaḍatthaṁ, ṣiyaraṁ samaṇāṇa majjhammi // PaumaCa.18

nigganthaṁ pabaïyaṁ, daṭṭhūṇa guruṁ kahēi jaṇaṇīē
suṇiūṇa aïvisaṇṇā, satthimaī dukkhiyā jāyā // PaumaCa.19

aha nāraō vi taïyā, guruṣatti dukkhiyaṁ suṇēūṇaṁ
āgantūṇa paṇāmaṁ, karēi saṁthāvaṇaṁ tīē // PaumaCa.20

taïyā jiyārirāyā, pabaïō vasusuyaṁ ṭhaviya rajjē
āgāsanimmalayaraṁ, phalihamayaṁ āsaṇaṁ divaṁ // PaumaCa.21

pavayaya-nārayāṇaṁ, taccatthanirūvaṇī kahā jāyā
aha nāraēṇa bhaṇiyaṁ, duvihō dhammō jiṇakkhāō // PaumaCa.22

paḍhamamahiṁsā saccaṁ, adattaparivajjaṇaṁ ca babbhaṁ ca
sabapariggahaviraī, mahatvayā hōnti pañca imē // PaumaCa.23


[p. 121]
sēsā aṇubayadharā, gihidhammaparā havanti jē maṇuyā
puttāibhēyajuttā, atihivibhāgē ya jannē ya // PaumaCa.24

ēttō ajēsu jannō, kāyabō nāraō bhaṇaï ēvaṁ
tē puṇa ajā avijjā, javāiyaṁkūraparimukkā // PaumaCa.25

tō pabaēṇa bhaṇiyaṁ, vuccanti ajā pasū na saṁdēhō
tē māriūṇa kīraï, jannō ēsā bhavaï dikkhā // PaumaCa.26

tō nāraēṇa bhaṇiō, pavayaō mā tumaṁ aliyavādī
hōūṇa nāsi narayaṁ, dukkhasahassāṇa āvāsaṁ // PaumaCa.27

bhaṇaï taō pabayaō, atthi vasū amha ēttha majjhatthō
ēgagurugahiyavijjō, tassa ya vayaṇaṁ pamāṇaṁ mē // PaumaCa.28

aha pabaēṇa ya lahum̐, māyā vīsajjiyā vasusayāsaṁ
bhaṇaï pahu! pakkhavāyaṁ, puttassa mahaṁ karējāsi // PaumaCa.29

aha uggayammi sūrē, pavayaō nāraō ya jaṇasahiyā
pattā narindabhavaṇaṁ, jattha'cchaï vasumahārāyā // PaumaCa.30

bhaṇiō ya nāraēṇaṁ, vasurāyā saccavāiṇō tumhē
jaṁ gurujaṇōbaï8, taṁ ciya vayaṇaṁ bhaṇējjāhi // PaumaCa.31

naï vīhiyā avijjā, vuccanti ajā pasū guruvaïṭṭā
ēyāṇaṁ ikkayaraṁ, bhaṇāhi saccēṇa sattō si // PaumaCa.32

aha bhaṇaï vasunarindō, taccatthaṁ pabaēṇa ullaviyaṁ
aliyaṁ nārayavayaṇaṁ, na kayāi suyaṁ gurusayāsē // PaumaCa.33

ēvaṁ ca bhaṇiyamēttē, phalihāmayaāsaṇēṇa samasahiō
dharaṇiṁ vasū paviṭhṭhō, asaccavāī sahāmajjhē // PaumaCa.34

puḍhavī jā sattamiyā, mahātamā ghōravēyaṇāuttā
tatthēva ya uvavannō, hiṁsāvayaṇāliyapalāvī // PaumaCa.35

dhiddhi! tti aliyavāī, pavayaya-basū jaṇēṇa ugghuṭuṁ
pattō ciya sammāṇaṁ, tatthēva ya nāraō viulaṁ // PaumaCa.36

pāvō vi hu pabayaō, jaṇadhikkārēṇa dūmiyasarīrō
kāūṇa kucchiyatavaṁ, mariūṇaṁ rakkhasō jāō // PaumaCa.37


[p. 122]
sariūṇa pubajamma, jaṇavayadhikkāradūsahaṁ vayaṇaṁ
vērapaḍiuñcaṇatthē, bambhaṇarūvaṁ taō kuṇaï // PaumaCa.38

bahukaṇṭhasuttadhārī, chatta-kamaṇḍalu-gaṇittiyāhatthō
cintēi aliyasatthaṁ, hiṁsādhammēṇa saṁjuttaṁ // PaumaCa.39

sōūṇa taṁ kusatthaṁ, paḍibuddhā tāvasā ya vippā ya
tassa vayaṇēṇa jannaṁ, karēnti bahujantusaṁbāhaṁ // PaumaCa.40

gōmēhanāmadhēē, jannē pāyāviyā surā havaï
bhaṇaï agammāgamaṇaṁ, kāyacaṁ nasthi dōsō ttha // PaumaCa.41

piimēha-māimēhē, rāyasuē āsamēha-pasumēhē
ēēsu māriyavā, saēsu nāmēsu jē jīvā // PaumaCa.42

jīvā mārēyavā, āsavaṣāṇaṁ ca hōi kāyavaṁ
maṁsaṁ ca khāiyavaṁ, jannassa vihī havaï ēsā // PaumaCa.43

ēvaṁ vimōhayantō, bhaṇaï jaṇaṁ rakkhasō mahāpāvō
tivihaṁ ca pariggahiō, tassuvaēsō abhaviēhiṁ // PaumaCa.44

hiṁsājannaṁ tu ima, sēṇiya! jē pariharanti bhaviyajaṇā
tē janti dēvalōgaṁ, jiṇavaradhammujjayamaīyā // PaumaCa.45

tāva cciya dahavayaṇō, rāyapuraṁ patthiō jaṇasamiddhaṁ
maruō tti nāma rāyā, jattha'cchaï jannavāḍatthō // PaumaCa.46

jannārambhaṁ suṇiūṇa bambhaṇā tattha āgayā bahavē
pasavō ya viviharūvā, baddhā acchanti dīṇamuhā // PaumaCa.47

gayaṇēṇa vaccamāṇō, pēcchaï taṁ nāraō jaṇasamūhaṁ
paramakutūhalabhāvō, taṁ ciya nayaraṁ samōiṇṇō // PaumaCa.48

[nāradasvarūpam —]
pucchaï magahāhivaī, bhayavaṁ! kō nāraō? suō kassa?
kē va guṇā sē ahiyā? kahēhi mē kōuyaṁ guruyaṁ // PaumaCa.49

bhaṇaï taō gaṇanāhō, vippō nāmēṇa atthi bambharuī
mahilā sē varakummī, sā gurubhārā samaṇujāyā // PaumaCa.50


[p. 123]
kālantarēṇa kēṇaï, viharantā sāhavō tamuddēsaṁ
pattā tāvasanilayaṁ, tēhi ya parivāriyā turiyaṁ // PaumaCa.51

dinnāsaṇōvaviṭhṭhā, sāhū pēcchanti tattha bambharuī
mahilā ya tassa kummī, gurubhārā pīṇathaṇajuyalā // PaumaCa.52

aha sāhavēṇa bhaṇiyaṁ, saṁsārasahāvajāṇiyacchēṇaṁ
hā! karṭa kaha jīvā, nacāvijjanti kammēsu? // PaumaCa.53

caïūṇa bandhavajaṇaṁ, gihavāsaṁ cēva dhammabuddhīē
gahiō tāvasadhammō, taha vi ya saṅgaṁ na chaḍḍēi // PaumaCa.54

jaha chaḍḍiūṇa bhattaṁ, puṇaravi lōgō na bhuñjaï abhakkhaṁ
taha chaḍḍiūṇa kammaṁ, na karēnti jaī akaraṇijjaṁ // PaumaCa.55

caïūṇa mahiliyaṁ jō, puṇaravi sēvēi liṅgarūvēṇaṁ
sō pāvamōhiyamaī, dīhaṁ ajjēi saṁsāraṁ // PaumaCa.56

sōūṇa samaṇavayaṇaṁ, paḍibuddhō takkhaṇēṇa bambharuī
jiṇadikkhaṁ paḍivannō, sarva saṅgaṁ payahiūṇaṁ // PaumaCa.57

kummī vi suṇiya dhammaṁ, mōttaṇa kudiṭṭi jiṇasuimaīyā
aha dārayaṁ pasūyā, dasamē māsē araṇṇammi // PaumaCa.58

saṁbhariya sāhuvayaṇaṁ, asāsayaṁ jāṇiūṇa maṇuyattaṁ
saṁvēgasamāvannā, kummī cintēi hiyaēṇaṁ // PaumaCa.59

raṇṇē samuddamajjhē, jalaṇē girisihara-kandaratthaṁ vā
rakkhanti payattēṇaṁ, purisaṁ niyayāim̐ kammāiṁ // PaumaCa.60

gahiyāuhēhi jaï vi hu, rakkhijjaï pañjarōyaratthō vi
taha vi hu maraï niruttaṁ, purisō saṁpatthiē kālē // PaumaCa.61

ēvaṁ sā paramatthaṁ, muṇiūṇa vimucca bālayaṁ raṇē
āṇatthā lōgapuraṁ, gantuṁ ajjāe pāsammi // PaumaCa.62

aha indamāliṇīē, pabaïyā tibajāyasaṁvēgā
kāūṇa samāḍhattā, tavacaraṇaṁ taggayamaīyā // PaumaCa.63

aha sō vi tattha bālō, āgāsatthēhi jambhayagaṇēhiṁ
daṭhūṇa ya avahariō, puttō iva pāliō nēuṁ // PaumaCa.64

satthāṇi sikkhavēḍaṁ, dinnā āgāsagāmiṇī vijjā
saṁpuṇṇajōvaṇō sō, jāō jiṇasāsaṇujjuttō // PaumaCa.65


[p. 124]
da₹ṇa niyayajaṇaṇī, pariṇāyā aṅgamaṅgacindhēhiṁ
tuṭṭhō laēi dhamma, uttamacāritta-sammattaṁ // PaumaCa.66

kandappa-kukkuyaraī, niccaṁ gandhava-kalahatallicchō
pujjō ya naravaīṇaṁ, hiṇḍaï puhavī jahicchāē // PaumaCa.67

dēvēhi rakkhiō jaṁ, dēvagaī dēvavibbhamullāvō
dēvarisi tti payāsō, jāō cciya nāraō lōē // PaumaCa.68

gayaṇēṇa vaccamāṇō, jaṇanivahaṁ pēcchiūṇa avaïṇṇō
bhaṇaï maruyaṁ narinda, kiṁ kajaṁ tē samāḍhattaṁ? // PaumaCa.69

pasavō vi bahuviyappā, baddhā acchanti kēṇa kajēṇaṁ?
kēṇēva kāraṇēṇaṁ, ihāgayā bambhaṇā bahavē? // PaumaCa.70

saṁvattaēṇa bhaṇiō, vippēṇaṁ kiṁ na yāṇasē jannaṁ
maruyanarindēṇa kayaṁ, paralōyatthē mahādhammaṁ? // PaumaCa.71

jō caümuhēṇa purva, uvaïṭṭhō vēyasatthanipphaṇṇō
jannō mahāguṇō vi hu, kāyabō tōsu vaṇṇēsu // PaumaCa.72

kāūṇa vēdimajjhē, mantēsu pasū havanti hantavā
dēvā ya tippiyabā, sōmāīyā payattēṇaṁ // PaumaCa.73

ēsō dhuvō tti dhammō, jōēṇa ya pāyaḍō kaō lōē
indiya-maṇābhirāmaṁ, dēi phalaṁ dēvalōgammi // PaumaCa.74

[ārṣavēdasammatā yajñāḥ —]
suṇiūṇa vayaṇamēyaṁ, bhaṇaï taō nāraō maïpagabbhō
ārisavēyāṇumayaṁ, kahēmi jannaṁ nisāmēhi // PaumaCa.75

vēisarīrallīṇō, maṇajalaṇō nāṇaghayasupajjaliō
kammatarusamuppannaṁ, malasamihāsaṁcayaṁ ḍahaï // PaumaCa.76

kōhō māṇō māyā, lōbhō rāgō ya dōsa-mōhō ya
pasavā havanti ēē, hantavā indiēhi samaṁ // PaumaCa.77

saccaṁ khamā ahiṁsā, dāyabā dakkhiṇā supajattā
dasaṇa-caritta-saṁjama-bambhāīyā imē dēvā // PaumaCa.78

ēsō jiṇēhi bhaṇiō, jannō taccanthavēyaniddiṭhṭhō
jōgavisēsēṇa kaō, dēi phalaṁ paramanivāṇaṁ // PaumaCa.79


[p. 125]
jē puṇa karēnti jannaṁ, aṇārisaṁ aliyavēyaniṣphaṇṇaṁ
mārēūṇa pasugaṇē, ruhira-vasā-maṁsarasalōlā // PaumaCa.80

tē pāvakammakārī, vāhā viva niddayā niraṇukampā
mariūṇa janti nirayaṁ, ajjēnti ya dīhasaṁsāraṁ // PaumaCa.81

jaṁ nāraēṇa bhaṇiyā, sabē vi ya bambhaṇā paramaruṭṭhā
pahaṇēūṇa payattā, daḍhamuṭṭhi-karappahārēhiṁ // PaumaCa.82

tē nāraō vi vippē, bhuyabala-aïcaḍulapaṇhipaharēhiṁ
vārēi payayamaṇasō, saṁsayaparamaṁ samaṇupattō // PaumaCa.83

bahavēhi vēḍhiūṇaṁ, gahiō kara-caraṇa-aṅgamaṅgēsu
pakkhī va pañjaratthō, avasīyaï nāraō dhaṇiyaṁ // PaumaCa.84

ēyantarammi pattō, dūō dahavayaṇasantiō tattha
aha pēcchaï hammantaṁ, vippēhi ya nārayaṁ dīṇaṁ // PaumaCa.85

gahiyaṁ vippēhi tahiṁ, daṭṭhūṇaṁ nārayaṁ pabhūēhiṁ
gantuṁ kahēi dūō, jannaniōgaṁ dahamuhassa // PaumaCa.86

jassa sayāsaṁ sāmiya!, visajjiō haṁ taē narindassa
tassa bahubambhaṇēhiṁ, hammantō nāraō diṭṭhō // PaumaCa.87

tatthā''ulaṁ narinda, nāūṇa bhaüduyasarīrōhaṁ
ētthāgaō narāhiba, tujhaṁ jāṇāvaṇaṭṭhāē // PaumaCa.88

ruṭṭhō laṅkāhibaī, suhaḍē pēsēi sāhaṇasamaggē
gantūṇa tēhi sahasā, parimukkō nāraō vippō // PaumaCa.89

haṇiūṇa bambhaṇagaṇē, bhaggō jannō ya mēlliyā pasavō
bhaṇiyā ya suttakaṇṭhā, jaha puṇa ēyaṁ na kārēha // PaumaCa.90

aha nāraō vi ēttō, bambhaṇakarakaḍhiṇagāhaparimukkō
uppaïūṇaṁ sahasā, pēcchaï laṅkāhivaṁ tuṭṭhō // PaumaCa.91

kallāṇaṁ hōu tumaṁ, viulaṁ mā haṇasu bambhaṇē pāvē
piyajīviē varāē, bhamantu puhaī jahicchāē // PaumaCa.92

[tāpasaviprayōrutpattiḥ —]
nisuṇēhi tāva supurisa!, uppattī tāvasāṇa ēgamaṇō
usabhajiṇassa bhagavaō, pabajjādēsayālammi // PaumaCa.93


[p. 126]
cattāri sahassāī, marīisahiyāṇa naravarindāṇaṁ
ghēttūṇa jiṇasayāsē, paba jjā ṣaḍiniyattāī // PaumaCa.94

taṇhā-chuhākilantā, āraṇṇaṁ pavisiūṇa dīṇamuhā
taruvaraphalāsaṇā tē, tāvasapāsaṇḍiṇō jāyā // PaumaCa.95

ēvaṁ tē puhaïtalē, mōhēntā jaṇavayaṁ kusatthēsu
jāyā tāvasavippā, vijaṁ ṣiva vaḍḍiyā bahavē // PaumaCa.96

titthayarēsu vi na kayaṁ, dhammēkkamaṇaṁ jaṇaṁ niravasēsaṁ
kiṁ puṇa dasāṇaṇa tumē, kīraï jiṇasāsaṇamatīyaṁ? // PaumaCa.97

suṇiūṇa pagayamēyaṁ, usabhajiṇaṁ paṇamiūṇa dahavayaṇō
vārēi suttakaṇṭhē, hammantē rakkhasabhaḍēhiṁ // PaumaCa.98

maruō vi naravarindō, añjalimaülaṁ karēvi niyasīsē
paṇamaï laṅkāhivaī, bhiccō haṁ tujjha sāhīṇō // PaumaCa.99

kaṇayappabhā kumārī, dinnā maruēṇa rakkhasindassa
pariṇīyā candamuhī, jōvaṇa-lāyaṇṇapaḍipuṇṇā // PaumaCa.100

ramamāṇassa raïguṇē, tīē saṁvaccharassa uppannā
duhiyā vicittarūvā, kayacittā nāma nāmēṇaṁ // PaumaCa.101

puhaīyalammi suhaḍā, jē sūrā dappiyā balasamiddhā
tē tē ṭhāvēi basē, dasāṇaṇō attaṇō sabaï // PaumaCa.102

[janapadānurāgavarṇanam —]
gayaṇēṇa vaccamāṇō, gāmā-''gara-nagara-paṭṭaṇasamiddhaṁ
pēcchaï ya majjhadēsaṁ, kāṇaṇa-vaṇamaṇḍiyaṁ rammaṁ // PaumaCa.103

avaïṇṇō dahavayaṇō, nayarabbhāsē ṭhiō jaṇavaēṇaṁ
nara-nārīhi saharisaṁ, pēcchijjaï kōuhallēṇaṁ // PaumaCa.104

maragayamaūhasāmō, viyasiyavarakamalasarisamuhasōhō
vitthiṇṇaviulavacchō, pīṇunnayadīhabāhujuō // PaumaCa.105


[p. 127]
karayala[ya]gijjhamajhō, sīhakaḍī hatthihatthasarisōrū
kummavaracārucaraṇō, battīsasulakkhaṇasamaggō // PaumaCa.106

sirivacchabhūsiyaṅgō, sabālaṅkārasukayanēvacchō
indō va mahiḍḍīō, diṭṭhō lōēṇa dahavayaṇō // PaumaCa.107

taṁ mōttaṇa puravaraṁ, annaṁ dēsaṁ gaō saha balēṇaṁ
tattha vi narinda-pura-jaṇavaēṇa ahiṇandiō muiō // PaumaCa.108

jaṁ jaṁ vaccaï dēsaṁ, sō sō vi ya saggasannihō hōi
dhaṇa-dhanna-rayaṇapuṇṇō, dubbhikkha-bhayāiparimukkō // PaumaCa.109

puṇṇēṇa pariggahiyā, tē dēsā puvajammasukaēṇaṁ
siri-kitti-lacchinilaō, dahavayaṇō jēsu saṁcaraï // PaumaCa.110

[prāvr̥ṭkālaḥ —]
vavagayasisira-nidāhē, gaṅgātīraṭṭhiyassa ramaṇijjē
gajjantamēhamuhalō, saṁpattō pāusō kālō // PaumaCa.111

dhavalabalāyādhayavaḍa-vijjulayākaṇayabandhakacchā ya
indāuhakayabhūsā, jharantanavasaliladāṇōhā // PaumaCa.112

añjaṇagirisacchāyā, ghaṇahatthī pāhuḍaṁ va suravaïṇā
saṁpēsiyā pabhūyā, rakkhasanāhassa aïguruyā // PaumaCa.113

andhāriyaṁ samatthaṁ, gayaṇaṁ raviyarapaṇaṭṭhagahacakkaṁ
taḍayaḍasamuṭṭiyaravaṁ, dhārāsarabhinnabhuvaṇayalaṁ // PaumaCa.114

dhārāsarabhinnaṅgō, kantā sariūṇa mucchiō pahiō
puṇaravi āsasiō cciya, tīē suhasaṁgamāsāē // PaumaCa.115

ahiṇavakayambagandhaṁ, agghāēūṇa mūḍhamaṇahiyayā
jē amuṇiyaparamatthā, bhamanti tatthēva pahiyagaṇā // PaumaCa.116

dadura-maūra-jalahara-saddō vappīhayāṇa ēyatthaṁ
pāraddhaṁ piva tālaṁ, vāraṇalīlāsahāvēṇaṁ // PaumaCa.117

suṭṭha vi ukkaṇṭhulayā, pahiyā jalaphaliharuddhapayamaggā
kantāsamāgamamaṇā, paṁkhārahiyā visūrēnti // PaumaCa.118

hariyataṇasāmalaṅgī, mahivilayā salilavatthaparihāṇī
varakuḍayakusumadantī, hasaï va dasāṇaṇāgamaṇē // PaumaCa.119


[p. 128]
ēvaṁ suhēṇa gamiō, pāusakālō mahantaghaṇavandrō
ṣaṇayāripakkhajaṇavaya-saēsu ahiṇandamāṇassa // PaumaCa.120

ēvaṁ puṇṇaphalōdaēṇa purisā pāvanti tuṅgaṁ siriṁ, kittīchannasamatthamēiṇitalā bhaggāripakkhāsayā
divāṇaṁ rayaṇāṇa hōnti nilayā lōgassa pujjā narā, pacchā tē vimalāṇubhāvacariyā pāvanti siddhālayaṁ // PaumaCa.121


iya paümacariē maruyajannaviddhaṁsaṇō jaṇavayāgurāgō nāma ēkādasamō uddēsō samattō


---------------------------------------------------------------------
[vēyaḍḍhagamaṇa-indabaṁdhaṇa-laṁkāpavēsaṇāhiyārō]

[rāvaṇaputrīmanōramāyāḥ pariṇayanam : —]
ēttō laṅkāhibaī, samayaṁ mantīhi saṁpahārēi
kassa imā dāyabā, duhiyā mē jōbaṇāpuṇṇā // PaumaCa.1

mantīhi vi sō bhaṇiō, mahurāhivaī visuddhakulavaṁsō
harivāhaṇō tti nāma, tassa ya puttō mahukumārō // PaumaCa.2

sō lakkhaṇōvavēō, jōvaṇa-bala-viriya-sattisaṁpannō
tassēsā varakannā, dijjaï ēvaṁmaṇō amhaṁ // PaumaCa.3

aha bhaṇaï rakkhasindō, harivāhaṇanandaṇō mahukumārō
sūrō viṇayaguṇadharō, lōgassa ya vallahō ahiyaṁ // PaumaCa.4

harivāhaṇō vi puttaṁ, ghēttūṇa dasāṇaṇaṁ samallīṇō
parituṭṭhō naravasabhō, ṭuṁ taṁ sundarāyāraṁ // PaumaCa.5

harivāhaṇassa mantī, bhaṇaï taō iya pahu! nisāmēhi
ēyassa sūlarayaṇaṁ, dinnaṁ asurēṇa tuṭēṇaṁ // PaumaCa.6

aha jōyaṇāṇa saṁkhā, dōṇṇi sahassāṇi dōṇi ya sayāṇi
gantūṇa sūlarayaṇaṁ, puṇaravi ya tahiṁ samalliyaï // PaumaCa.7

dinnā varakallāṇī, maṇōramā tassa mahunarindassa
vattaṁ pāṇiggahaṇaṁ, aṇannasarisaṁ vasumaīē // PaumaCa.8


[p. 129]
[madhukumārapūrvabhavaḥ śūlaratnōtpattiśca : —]
ēyantarammi pucchaï, gaganāhaṁ sēṇiō kayaṣaṇāmō
dinnaṁ tisūlarayagaṁ, kēṇa nimittēṇa asurēṇaṁ? // PaumaCa.9

tō bhaṇaï indabhūī, uppattī suṇasu sūlarayaṇassa
dhāyaïsaṇḍēravaē, sayadārapurē duvē mittā // PaumaCa.10

ēkkō stha havaï pabhavō, sumittanāmō taō bhavē bīō
ēgagurusanniyāsē, sikkhanti kalāgamaṁ sayalaṁ // PaumaCa.11

jāō rajjāhivaī, tattha sumittō guṇēhi paḍipuṇṇō
pabhavō vi tēṇa mittō, appasaricchō kaō tāhē // PaumaCa.12

aha annayā kayāī, raṇṇaṁ turaēṇa pēsiō sighaṁ
gahiō sumittarāyā, bhillēhi agajasīlēhi // PaumaCa.13

micchāhivēṇa dinnā, vaṇamālā tattha narindassa
pariṇēūṇa niyatō, saya hārapuraṁ aha paviṭhṭhō // PaumaCa.14

daṭṭhaṇa mittabhajjū, pabhavō kusumāuhasta bāṇēhiṁ
viddhō asatthadēhō, khaṇēga āyallayaṁ patō // PaumaCa.15

dukkhabharapīḍiyaṅga, pabhavaṁ daṭṭha ṇa pucchaï sumitō
dukkhassa samuppattī, kahēhi jā tē ṣaṇāsēmi // PaumaCa.16

aha bhaṇaï tattha pabhavō, vējjanarindāga mittapurisāṇaṁ
āhāṇaō ya lōē, ēyāṇa phuḍaṁ kahēyacaṁ // PaumaCa.17

namiūṇa tassa calaṇē, pabhavō parikahaï dukkhaüppattō
da₹ṇa tujjha mahilaṁ, sāmiya āyallayaṁ patō // PaumaCa.18

suṇiūṇa vayaṇamēyaṁ, bhaṇaï sumittō nisāsu vaṇamālaṁ
vacca tumaṁ vīsatyā, pabhavasayāsaṁ pasanamuhī // PaumaCa.19

gāmasahassaṁ sundari, dēmi tumaṁ jaï karēhi mittahiyaṁ
jaï taṁ nēcchasi bhaddē! ghōraṁ tē niggahaṁ kāī // PaumaCa.20

bhaṇiūṇa vayaṇamēyaṁ, vaṇamālā patthiyā samapaōsē
pattā pabhavāgāraṁ, tēṇa ya sā pucchiyā sahasā // PaumaCa.21

kāsi tumaṁ varasundari! kēṇa va kajēṇa āgayā ētthaṁ?
tīē vi tassa siṭuṁ, niyayaṁ vīvāhamāīyaṁ // PaumaCa.22

vaṭṭaï jāvullāvō, tāṇaṁ tāvā''gaō tahiṁ rāyā
pacchannarūvadhārī, ciṭṭhaï bhavaṇantaranilukō // PaumaCa.23


[p. 130]
tō jāṇiūṇa pabhavō, vaṇamālā pēsiyā sumittēṇaṁ
saṁvēgasamāvannō, paḍivahahuttaṁ visajjēi // PaumaCa.24

hā! ka8 ciya pāvō, sumittamahilāhilāsakarahiyaō
nr̥ṇaṁ vajjasarīrō, himaṁ va jō haṁ na ya vilīṇō // PaumaCa.25

kiṁ vā jīvēṇa mahaṁ, ayasakalaṁkubbhaḍēṇa lōyammi?
khaggēṇa niyayasīsaṁ, luṇāmi sigghaṁ acārittō // PaumaCa.26

āyaḍḍiūṇa khaggaṁ, nīluppalasannihaṁ kayaṁ kaṇṭhē
pariṇāyacēṭṭiēṇaṁ, sahasā dhariō sumittēṇaṁ // PaumaCa.27

rāgēṇa va dōsēṇa va, jē purisā appayaṁ vivāyanti
tē pāvamōhiyamaī, bhamanti saṁsārakantārē // PaumaCa.28

khamgaṁ karāu hariyaṁ, sō ya sumittēṇa uvasamaṁ nīō
dōṇi vi karēnti rajja, aviyaṇhamaṇā bahuṁ kālaṁ // PaumaCa.29

aha annayā kayāī, pavajjaṁ giṇhiūṇa kālagaō
īsāṇakappavāsī, sumittarāyā samuppannō // PaumaCa.30

caïūṇa vimāṇāō, māhavidēvīē gabbhasaṁbhūō
harivāhaṇassa puttō, jāō ēsō mahukumārō // PaumaCa.31

micchattamōhiyamaī, pabhavō mariūṇa bhamiya saṁsārē
vissāvasussa puttō, jōimaīē sihī jāō // PaumaCa.32

kāūṇa samaṇadhamma, saṇiyāṇaṁ tattha cēva kālagaō
jāō bhavaṇāhivaī, camarakumārō mahiḍḍīō // PaumaCa.33

avahivisaēṇa mittaṁ, nāūṇa purākayaṁ ca uvayāraṁ
mahurāyassa ya gantuṁ, tisūlarayaṇaṁ paṇāmēi // PaumaCa.34

ēyaṁ tē parikahiyaṁ, cariyaṁ mahupasthivassa nissēsaṁ
jō paḍhaï suṇaï sēṇiya! sō puṇṇaphalaṁ samajjēi // PaumaCa.35

laṅkāhivō vi puhaī, jiṇiūṇa 'ṭārasēsu varisēsu
jiṇacēiyapūyatthaṁ, aṭṭhāvayapavayaṁ pattō // PaumaCa.36

kāūṇa jiṇaharāṇaṁ, pūyaṁ kusumēhi jalaya-thalaēhiṁ
vandaï pahaṭṭhamaṇasō, dahavayaṇō patthivasamaggō // PaumaCa.37


[p. 131]
ētthantarammi jō sō, ṭhaviō indēṇa lōgapālatē
nalakubbarō ti nāmaṁ, dullavapurē parivasaï // PaumaCa.38

nāūṇa rāvaṇaṁ sō, aṭṭhāvayapavaē samallīṇaṁ
pēsēi tassa dūyaṁ, ruṭṭhō nalakubbarō rāyā // PaumaCa.39

saṁpattō cciya dūō, diṭṭhō laṅkāhivō sabhāmajjhē
raïō ya sirapaṇāmō, uvaviṭhṭhō āsaṇē bhaṇaï // PaumaCa.40

nalakubbarēṇa dūō, visajjiō dēva! tujjha pāsammi
sō bhaṇaï ēha pēcchaha, dullaṅghapuri rivudulacaṁ // PaumaCa.41

bhaṇiō ya rāvaṇēṇaṁ, jāva ahaṁ nandaṇē jiṇaharāī
bandaṇanimittahēum̐, gantūga lahuṁ niyattāmi // PaumaCa.42

tāva tumaṁ vīsatthō acchasu varakāmiṇīsu kīlantō
rē dūya! bhaṇasu gantuṁ, dullaṅghapurāhivaṁ ēvaṁ // PaumaCa.43

maṇa-pavaṇacāruvēgō, dūō gantūṇa sāmisālassa
jaṁ rāvaṇēṇa bhaṇiyaṁ, taṁ sarva sāhaï phuḍatthaṁ // PaumaCa.44

aha tēṇa aggipaürō, pāyārō jōyaṇā sayaṁ raïō
jantāṇi bahuvihāṇi ya, riubhaḍajīyantanāsāṇi // PaumaCa.45

gantūṇa nandaṇavaṇaṁ, vandittā cēiyāṇi bhāvēṇaṁ
puṇaravi ya paḍiniyattō, dahavayaṇō niyayaāvāsaṁ // PaumaCa.46

sannaddha-baddha-kavayā, pahatthapamuhā bhaḍā balasamaggā
pēsēi gahaṇahēuṁ, dullaṅghapuri dahamgīvō // PaumaCa.47

pattā pēcchanti puriṁ, · samantaō jalaṇatuṅgapāyāraṁ
jantēsu aïdulaṅgha, bhayajaṇaṇaṁ sattusuhaḍāṇaṁ // PaumaCa.48

aha vēḍhiyaṁ samatthaṁ, allīṇā rakkhasā kaücchāhā
hammanti vēriēṇaṁ, bahuvihavijjāpaōgēhiṁ // PaumaCa.49

mārijjantēhi taō, rakkhasasuhaḍēhi pēsiō purisō
gantūṇa sāmiyaṁ sō, bhaṇaï pahū mē nisāmēhi // PaumaCa.50

ḍajjhanti alliyantā, savattō dhagadhagantajalaṇēṇaṁ
mārijanti pahuttā, jantēsu karālavayaṇēsu // PaumaCa.51

[rāvaṇasya nalakūbarēṇa saha yuddham : —]
sōūṇa imaṁ vayaṇaṁ, laṅkāhivamantiṇō maïpagabbhā
niyayabalarakkhaṇaṭṭē, jāva uvāyaṁ vicintēnti // PaumaCa.52

tāva ya uvarambhāē, dūī nalakubbarassa mahilāē
saṁpēsiyā ya pattā, dahamuhanēhāṇurattāē // PaumaCa.53


[p. 132]
kāūṇa sirapaṇāma, ēgantē bhaṇaï rāvaṇaṁ duī
jēṇa nimittēṇa pahū!, visajjiyā taṁ nisāmēhi // PaumaCa.54

nalakubvarassa mahilā, uvarambhā, nāma atthi vikkhāyā
tāē visajjiyā vi hu, nāmēṇaṁ cittamālā haṁ // PaumaCa.55

sā tujjha darisagussuya-hiyayā cintēi pēmasaṁbaddhā
nibbharaguṇāṇurattā, kuṇasu pasāyaṁ darisaṇēṇaṁ // PaumaCa.56

ṭhaïūṇa dō vi kaṇṇē, rayaṇāsavanandaṇō bhaṇaï ēvaṁ
vēsaṁ paramahilaṁ piya, na rūvamantaṁ pi pēcchēmi // PaumaCa.57

iha-paralōyaviruddhaṁ, paradāraṁ vajjiyavayaṁ niccaṁ
uciṭṭhabhōyaṇaṁ piva, narēṇa daḍhasīlajuttēṇaṁ // PaumaCa.58

nāūṇa dūikajjaṁ, bhaṇiō mantīhi tattha kusalēhiṁ
aliyamavi bhāsiyavaṁ, appahiyaṁ parigaṇantēhiṁ // PaumaCa.59

tuṭṭhā kayāi mahilā, sāmiya! bhēyaṁ karēja nayarassa
sammāṇadinnapasarā, sambhāvaparāyaṇā hōi // PaumaCa.60

bhaṇiūṇa ēvamēyaṁ, dūī vi visajjiyā dahamuhēṇaṁ
gantūṇa sāmiṇīē, sāhaï saṁdēsayaṁ sabaṁ // PaumaCa.61

suṇiūṇa ya uvarambhā, vayaṇaṁ dūīe niggayā turiyā
pattā dasāṇaṇaharaṁ, tattha paviṭhṭhā suhāsīṇā // PaumaCa.62

bhaṇiyā ya dahamuhēṇaṁ, bhaddē kiṁ ēttha raïsuhaṁ raṇṇē?
na ya hōi māṇiyavaṁ, dullaṅghapuraṁ pamōttaṇaṁ // PaumaCa.63

sōūṇaṁ uvarambhā, taṁ vayaṇaṁ mahura-mammaṇullāvaṁ
dēi mayaṇāurā sā, vijjā āsāliyā tassa // PaumaCa.64

taṁ pāviūṇa vijjaṁ, dahavayaṇō sababalasamūhēṇaṁ
dullaṅghapuranivēsaṁ, gantūṇaṁ haraï pāyāraṁ // PaumaCa.65

sōūṇa rāvaṇaṁ sō, samāgayaṁ nāsiyaṁ ca pāyāraṁ
ahimāṇēṇa ya rāyā, viṇiggaō kubbarō sahasā // PaumaCa.66

aha jujjhiuṁ pavattō, samayaṁ ciya rakkhasēhi saṁgāmē
sara-satti-kōnta-tōmara-ubhaōkkhippantasaṁghāē // PaumaCa.67


[p. 133]
laṅkāhivēṇa bhaṇiyā, uvarambhā maha tumaṁ gurū bhaddē!
jō dēsi balasamiddhaṁ, vijaṁ āsāliyaṁ nāma // PaumaCa.69

uttamakulasaṁbhūyā, jāyā vi ya sundarī' gabbhammi
kāsaddhayassa duhiyā, sīlaṁ rakkhantiyā hōhi // PaumaCa.70

ajja vi tujjha piyayamō, jīvaï bhaddē! surūva-lāyaṇṇō
ēēṇa saha visiṭṭē, bhuñjasu bhōē ciraṁ kālaṁ // PaumaCa.71

saṁpūiūṇa mukkō, rāyā nalakubbarō dahamuhēṇaṁ
amuṇiyadōsavibhāō, bhuñjaï bhōgē samaṁ tīē // PaumaCa.72

[rāvaṇasya indrēṇa samaṁ yuddham —]
jiṇiūṇa samaramajjhē, dullaṅghapurāhivaṁ saha balēṇaṁ
pattō vēyaḍḍhagiri, dahavayaṇō indavisayammi // PaumaCa.73

suṇiūṇa tattha indō, samāgayaṁ rāvaṇaṁ samāsannē
rituyaṇakajjārambha, pucchaï piyaraṁ sahassāraṁ // PaumaCa.74

tō bhaṇaï sahassārō, puttaya ēsō balēṇa saṁpannō
vijjāsahassadhārī, ēēṇa samaṁ varaṁ sandhī // PaumaCa.75

dōṇa sāhaṇēṇa va, jāva yaṁ satta samō va ahiō vā
nāūṇa dēsa-yālaṁ, tāva ya sandhī karēyavā // PaumaCa.76

puvapurisēhi bhaṇiyaṁ, baliēhi samaṁ na kīraï vivāō
hōi mahāyāsayarō, taṁ puṇa kajaṁ na sāhēi // PaumaCa.77

taṁ cēva jāṇamāṇō, puttaya! mā mujjha niyayakajammi
ēyassa dēhi kannaṁ, jaï icchasi attaṇō rajjaṁ // PaumaCa.77

suṇiūṇa vayaṇamēyaṁ, indō daḍharōsaparigayasarīrō
aha bhāṇiuṁ pavattō, saddēṇa nahaṁ va phōḍantō // PaumaCa.79

vajjhassa ya dāyabā, kannā kaha tāya! bhāsiyaṁ dīṇaṁ?
māṇunnayagaruyāṇaṁ, na hōi ēyārisaṁ kammaṁ // PaumaCa.80

chajjaï maraṇaṁ pi raṇē, uttamapurisāṇa dhīrahiyayāṇaṁ
na ya parapaṇāmaṇiyaṁ, rajaṁ pi karēi nivāṇaṁ // PaumaCa.81

ēvaṁ bhaṇiūṇa sakkō, sighaṁ sannāhamaṇḍavaṁ līṇō
sannajhiuṁ payattō, samayaṁ ciya lōgapālēhiṁ // PaumaCa.82


[p. 134]
annō rahaṁ vilamgaï, ūsiyadhayadaṇḍamaṇḍaṇāḍō
annō calantacamaraṁ, laṅghaï turayaṁ phuruphurantaṁ // PaumaCa.83

sannāha-sirattāṇaṁ, annō vāharaï lahu parāṇēha
dhaṇu-satti-khagga-sabala-annōnnāhavaṇārāvaṁ // PaumaCa.84

sannajjhiūṇa indō, samayaṁ ciya lōgapālacakkēṇaṁ
ērāvaṇamārūḍhō, viṇiggaō niyayanayarāō // PaumaCa.85

paḍapaḍaha-bhēripaüraṁ, kāhala-varasaṅkhagahirasaddālaṁ
rasiūṇa samāḍhattaṁ, tūraṁ ghaṇasaddanigyōsaṁ // PaumaCa.86

sōūṇa tūrasaī, rakkhasasēnnaṁ pi āyaruppitthaṁ
sannajjhiuṁ payattaṁ, payattaṁ, haya-gaya-raha-turaya-pāikkaṁ // PaumaCa.87

sara-satti-cakka-tōmara-asi-mōggaragahiyapaharaṇāvaraṇaṁ
takkhaṇamēttēṇa kayaṁ, raṇaparihatthaṁ taō sabaṁ // PaumaCa.88

visamāhayatūraravaṁ, turaṅgavamganta-caḍulapāikkaṁ
rakkhasabalaṁ mahantaṁ, abhiṭṭa indasuhaḍāṇaṁ // PaumaCa.89

suravaïbhaḍēhi ēttō, phalihasilākuntasattiṣaharēhiṁ
rakkhasabalassa pamuhaṁ, bhaggaṁ vivaḍantagaya-turayaṁ // PaumaCa.90

ṭhūṇa niyayasēnnaṁ, bhajjantaṁ surabhaḍēhi saṁgāmē
savāuhakayajōgā, āvaḍiyā rakkhasā tāṇaṁ // PaumaCa.91

vajjō ya vajjavēgō, hattha-pahatthō tahēva mārīī
sura-sāraṇō ya jaḍharō, gayaṇujjalamāiyā suhaḍā // PaumaCa.92

sannaddha-baddha-kavayā, daḍharōsujjaliyadappamāhappā
taha jujjhiuṁ pavattā, jaha indabalaṁ samōsariyaṁ // PaumaCa.93

daṭhūṇa sēnnapamuha, bhajantaṁ rakkhasēhi saṁgāmē
indasuhaḍā vi tāṇaṁ, samuṭṭhiyā saharisucchāhā // PaumaCa.94

ghaṇamālī taḍipiṅgō, jaliyakkhō addipañjarō cēva
jalaharamāī ēē, jujjhanti samaṁ nisayarēhiṁ // PaumaCa.95

haya-jāṇa-vahiyajōhaṁ, daṭhūṇa kaïddhaō mahindasuō
uddhāiō ya sahasā, pasannakittī raṇapayaṇḍō // PaumaCa.96

aha mālavantaputtō, sirimālī sarasayāim̐ muñcantō
pavisaraï surāṇīē, raṇṇē jaha vaṇadavō dittō // PaumaCa.97


[p. 135]
sihi-kēsaridaṇḍō vi ya, uggō kaṇayappabhāiyā suhaḍā
jujjhanti tēhi samayaṁ, sirimāli-pasannakittīhiṁ // PaumaCa.98

sirimālīṇa raṇamuhē, ēyāṇa bhaḍāṇa addhayandēhiṁ
chinnāim̐ paḍanti mahiṁ, sirāim̐ jaha paṅkayāī va // PaumaCa.99

daṭṭhūṇa māriyā tē, bhiccā sayamēva uṭṭhiō indō
dhariō ya alliyantō, puttēṇa taō jayantēṇaṁ // PaumaCa.100

accha pahū! vīsatthaō, jāvēē raṇamuhē vivāḍēmi
nakkhēṇa jaṁ viluppaï, tattha ya parasūṇa kiṁ kajjaṁ? // PaumaCa.101

sirimāli-jayantāṇaṁ, āvaḍiyaṁ dāruṇaṁ mahājujjhaṁ
vivihāuhasaṁghaṭuṁ, uṭṭhantaphuliṅgajālōhaṁ // PaumaCa.102

sirimālīṇa saharisaṁ, cāvaṁ āyaḍḍiūṇa kaṇaēṇaṁ
virahō kaō jayantō, mucchāvasavēmbhalō jāō // PaumaCa.103

āsāsiūṇa samarē, tattha jayantēṇa paramaruṭēṇaṁ
pahaō thaṇantarōvari, sirimāli gayappahārēṇaṁ // PaumaCa.104

daṭṭhūṇa vigayajīyaṁ, sirimāli indaī raṇamuhammi
vāhēūṇa rahabaraṁ, abhimuhihūō jayantassa // PaumaCa.105

rāvaṇaputtēṇa raṇē, surindaputtō sarēhi nibbhinnō
ruhirāruṇiyasarīrō, giri bajaha gēruyāliddhō // PaumaCa.106

daṭṭhūṇa taṁ jayantaṁ, puttaṁ saraghāyaruhiravicchaḍḍa
udghāiō ya sahasā, indō ērāvaṇārūḍhō // PaumaCa.107

ḍhakkāravēṇa mahayā, viyaḍaghaḍā-raha-turaṅga-pāikkaṁ
vēḍhēi indasēnnaṁ, samantaō indaïkumāraṁ // PaumaCa.108

ālōiūṇa puttaṁ, vēḍhijantaṁ raṇē surabalēṇaṁ
laṅkāhivō payaṭṭō, indābhimuhō rahavaratthō // PaumaCa.109

indassa lōgapālā, āvaḍiyā rakkhasā ya raṇasūrā
muñcantā saravarisaṁ, parōpparaṁ dāruṇāmarisā // PaumaCa.110

asi-kaṇaya-cakka-tōmara-mōggara-karavāla-kōnta-sūlēhiṁ
paharanti ēkamēkka, adinnapaṭṭī raṇē suhaḍā // PaumaCa.111

haṇa haṇa haṇa tti katthaï, katthaï khaṇa khaṇa khaṇanti khaggāiṁ
taḍa taḍa taḍa tti katthaï, saddō sarabhinnadēhāṇaṁ // PaumaCa.112

hatthī hatthīṇa samaṁ, ālamgō rahavarō saha rahēṇaṁ
turaēṇa saha turaṅgō, pāikō saha payatyēṇaṁ // PaumaCa.113


[p. 136]
sīsagahiēkamēkkā, sāmiyasammāṇaladdhamāhappā
jujjhanti samarasūrā, kāyarapurisā palāyanti // PaumaCa.114

jujjhantāṇa saharisaṁ, annōnnāvaḍiyasatthaghāyaggī
pajjalaï sabaō cciya, jaṇayantō suhaḍasaṁtāvaṁ // PaumaCa.115

paḍapaḍaha-bhēri-kāhala-gayagajjiya-turayahiṁsiyaravēṇaṁ
na suṇanti ēkamēkaṁ, ullāvaṁ kaṇṇavaḍiyaṁ pi // PaumaCa.116

khagga-sara-satti-tōmara-pahayā lōlanti kēi mahivaḍhē
paḍiuṭṭhiyaṁ karēntā, avarē hiṇḍanti varajōhā // PaumaCa.117

takkhaṇamēttukkattiya-nivaḍiyasiraruhiradinacaccikā
visamāhayatūraravē, nacanti kabandhasaṁghāyā // PaumaCa.118

ēyārisammi jujjhē, nivaḍantē suhaḍasatthasaṁghāē
laṅkāhivēṇa bhaṇiō, aha ēttō sārahī sumaī // PaumaCa.119

vāhēhi rahavaraṁ mē, turiyaṁ indassa ahimuha samarē
kiṁ māriēhi kīraï, annēhi atulaviriēhiṁ? // PaumaCa.120

guṇa-rūvaasāmannaṁ, indattaṁ jaṁ imēṇa āḍhattaṁ
phēḍēmi sabamēyaṁ, gavaṁ vijjābaluppannaṁ // PaumaCa.121

ēvabhaṇiēṇa sigdhaṁ, sārahiṇā dhaya-baḍāyakayasōhō
maṇa-pavaṇasarisavēgō, indābhimuhō rahō chūḍhō // PaumaCa.122

ṭhūṇa rāvaṇaṁ tē, ējantaṁ surabhaḍā bhaübiggā
aha nāsiuṁ payattā, laṅghantā cēva annōnnaṁ // PaumaCa.123

bhaggaṁ ṭhūṇa balaṁ, indō ērāvaṇaḍhiō kudvō
muñcantō saravarisaṁ, rakkhasanāhassa allīṇō // PaumaCa.124

taṁ rāvaṇō vi ēntaṁ, saravarisaṁ niyayabāṇapaharēhiṁ
sigdhaṁ duhā virikaṁ, karēi dhaguvēyacalahatthō // PaumaCa.125

ghēttaṇa tō sarōsaṁ, aggēyaṁ paharaṇaṁ surindēṇaṁ
lakāhivassa uvariṁ, visajjiyaṁ jalaṇapaja liyaṁ // PaumaCa.126

ārōliyaṁ samatthaṁ, ghaṇatāvumhaviyarakkhasāṇīyaṁ
aha rāvaṇēṇa sigdhaṁ, vāruṇasatthēṇa vijjhaviyaṁ // PaumaCa.127

indēṇa puṇaravi lahum̐, visajjiyaṁ tāmasaṁ mahāsatthaṁ
taṁ rāvaṇō vi sigcha, ujjōyatyēṇa nāsēi // PaumaCa.128

jamadaṇḍasarisarūvā, nāyasarā phaṇamaṇīsu pajjaliyā
laṅkāhivēṇa mukkā, sayalaṁ bandhanti surasēnnaṁ // PaumaCa.129


[p. 137]
daṭṭaṇa niyayasēnnaṁ, baddhaṁ nāēhiṁ vigayasuhavēḍhēṁ
garuḍatthēṇa suravaī, bhuyaṅgapāsē paṇāsēi // PaumaCa.130

laṅkāhivō surinda, daṭṭaṇaṁ nāgapāsaparimukkaṁ
āruhaï takkhaṇaṁ ciya, bhuvaṇālaṅkāramattagayaṁ // PaumaCa.131

sakkō vi gayavarindē, caḍiō ērāvaṇē girisaricchē
jujjhaï dasāṇaṇēṇaṁ, samayaṁ hatthī vi hatthīṇaṁ // PaumaCa.132

dōṇṇi vi mahāgaïndā, āvaḍiyā kaḍhiṇadapṣamāhappā
uttuṅgamusaladantā, uppāiyapacayā cēva // PaumaCa.133

dōṇṇi vi chuhanti ghāē, dantēsu karēsu purisagattēsu
gajanti gulagulēnti ya, mēhā iva pāusē kālē // PaumaCa.134

pagalantadāṇasalilā, - mahuyaraguñjantabaddhaparivēḍhā
cavalaparihatthadacchā, jujjhanti raṇē mahāhatthī // PaumaCa.135

jāva ya jujjhanti gayā, tāva cciya dahamuhēṇa suranāhō
abhilaciūṇa gahiō, hatyārōhaṁ vivāḍēuṁ // PaumaCa.136

divaṁsuēṇa baddhō, niyayagaïndaṁ ca valaïḍaṁ sigdhaṁ
vavagayadappucchāhō, candō iva rāhugahaṇammi // PaumaCa.137

ghēttūṇa puṇō mukkō, indasuō indaīṇa saṁgāmē
kiṁ vā tusēsu kīraï, tandulasārammi saṁgahiē? // PaumaCa.138

ēttō indassa balaṁ, sabaṁ gayavara-turaṅga-pāikkaṁ
bhaggaṁ palāyamāṇaṁ, vēyaḍagiriṁ samaṇupattaṁ // PaumaCa.139

ghēttūṇa surāhivaī, dasāṇaṇō niyayasāhaṇasamaggō
laṅkāhimuhō caliō, chāyantō ambaraṁ viulaṁ // PaumaCa.140

daṭṭaṇa samāsannē, laṅkāpurijaṇavaō pariyaṇō ya
āgantūṇa abhimuhō, ahiṇandaï maṅgalasaēsu // PaumaCa.141

ūsiyasiyāyavattō, sulaliyadhuvantacāmarājuyalō
laṅkāpuriṁ paviṭṭhō, dēvāvasahiṁ va dēvindō // PaumaCa.142

saṁpattō niyayagharaṁ, nāṇāvihamaṇimaūhapajjaliyaṁ
jayasadugghuṭṭharavō, pupphavimāṇāu avaïṇṇō // PaumaCa.143

sannaddha-baddha-kavayā jiṇiūṇa sattū , āṇāmiyā ya bahavē varabhūmipālā
puvajjiēṇa vimalēṇa suhōdaēṇa, laṅkāhivō ramaï tattha suhāvagāḍhō // PaumaCa.144


iha paümacariē vēyaḍūgamaṇa-iṁdabandhaṇa-laṅkāpavēsaṇō nāma bārasamō uddēsō samattō


---------------------------------------------------------------------

[p. 138]
[indanivāṇagamaṇāhiyārō]

ēttō indassa bhaḍā, puraō kāūṇa taṁ sahassāraṁ
pattā rāvaṇabhavaṇaṁ, paḍihāranivēiō diṭṭhō // PaumaCa.1

kāūṇa sirapaṇāmaṁ, uvaviṭṭhō āsaṇē samāsannē
tō bhaṇaï sahassārō, dahavayaṇaṁ āyaratarēṇaṁ // PaumaCa.2

jō tujjha purisayārō, nibaḍiō vikramō payāvō ya
muñcasu na kiṁci kajaṁ, imēṇa indēṇa ruddhaṇaṁ // PaumaCa.3

bhaṇaï taō dahavayaṇō, jaï maha laṅkāe kajjavakayāraṁ
phēḍēhi aparitantō, diyahē diyahē niyayakālaṁ // PaumaCa.4

saṁmajjiōvalittā, kāūṇa mahī imāe nayarīē
kusumēhi acciyavā, surahisugandhēhi divēhiṁ // PaumaCa.5

ēyārisē niōgē, ajjapabhūī mahaṁ jaï karēhi
muñcāmi taō indaṁ, kattō puṇa annabhēdēṇaṁ? // PaumaCa.6

jaṁ rāvaṇēṇa bhaṇiō, salōgapālō taō sahassārō
indassa mōyaṇaḍhē, aha icchaï sabamēyaṁ tu // PaumaCa.7

laṅkāhivēṇa mukkō, indō varadāṇa-māṇa-vibhavēṇaṁ
sammāṇiūṇa bhaṇiō, ajjaṣabhūī mahaṁ bhāyā // PaumaCa.8

bhuñjasu vēyaḍḍagiriṁ, rahanēuracakkavālanayaratthō
indiya-maṇābhirāmaṁ, aṇuhavasu suhaṁ jahicchāē // PaumaCa.9

bhaṇiūṇa ēvamēyaṁ, sahassārō suravaīṇa saṁjuttō
pattō salōgapālō, rahanēuracakkavālapuraṁ // PaumaCa.10

niyayabhavaṇaṁ paviṭṭhō, sakkō vijāharēhi thuvantō
sēsā vi lōgapālā, sapurāim̐ gayā saparivārā // PaumaCa.11

[indrasya vaïrāgyam —]
indō ubiggamaṇō, na ya bhavaṇē āsaṇē dhiī kuṇaï
na ya kusumavarujjāṇē, paümasarē nēva ramaṇijjē // PaumaCa.12

kantāsu na dēi maṇaṁ, indō cintāvarō jiṇāyayaṇaṁ
gantūṇa paṇamiūṇa sa, icchaï bhaṅgaṁ vicintēntō // PaumaCa.13

dhiddhī! ahō! akajjaṁ, kiṁ kīraï khēyarāṇa riddhīē
viju va cañcalāē, indāuhalēhasarisāē? // PaumaCa.14

tāō cciya vijjāō, tē ya bhaḍā tē ya gaya-turaṅgā ya
tiṇasarisaṁ va bhuyabalaṁ, jāyaṁ puṇṇāvasāṇammi // PaumaCa.15


[p. 139]
vēriyanihēṇa majjhaṁ, jāō laṅkāhivō paramabandhū
nissārasuhāsattō, jēṇaṁ paḍibōhiō ihaī // PaumaCa.16

indiya-maṇābhirāmaṁ, sarva muhasaṁgamaṁ payahiūṇa
giṇhāmi pāvamahaṇī, pavajjā jiṇavaramayammi // PaumaCa.17

ēyammi dēsayālē, sāhū nivāṇasaṁgamō nāmaṁ
taṁ cēva jiṇāyayaṇaṁ, avaïṇṇō gayaṇamaggāō // PaumaCa.18

daṭṭaṇa muṇivarinda, sakō abbhuṭṭhi) saparitōsō
ōṇamiyaüttamaṅgō, vandaï paramēṇa bhāvēṇa // PaumaCa.19

sāhū vi jahāyāraṁ, kāūṇa jiṇindacandapaḍimāṇaṁ
dinnāsaṇōvaviṭṭhō, tavatēyasirīe dippantō // PaumaCa.20

[indrasya pūrvabhavacaritam —]
puṇaravi namiūṇa muṇī, pucchaï sakō parēṇa viṇaēṇaṁ
sāmiya! kahēhi majjhaṁ, pubabhavaṁ jaṁ jahāvattaṁ // PaumaCa.21

aha sāhiuṁ pavattō, sāhū taṁ pubajammasaṁbandhaṁ
kaha vi bhamantēṇa tumē, laddhā vi hu māṇusī jāī // PaumaCa.22

nayarē sihipurināmē, dālidakulammi tattha uppannā
duhiyā alakkhaṇaguṇā, vāhīsayapīḍiyasarīrā // PaumaCa.23

māyā piyā ya tīē, kālagayā dō vi kammajōēṇaṁ
kahakaha vi jīviyā sā, lōgucchiṭṭēṇa bhattēṇaṁ // PaumaCa.24

phuḍiyakara-pāyajuyalā, lukkhasarīrā kuvatthaparihāṇō
paribhamaï dukkhiyamaṇā, bhēsijjantī jaṇavaēṇaṁ // PaumaCa.25

kammaparinijjarāē, kālaṁ kāūṇa tattha uvavannā
kiṁpurisassa mahiliyā, nāmēṇaṁ khīradhāra tti // PaumaCa.26

tattō cuyā samāṇī, rayaṇapurē dhāriṇīe gabbhammi
gōmuhakuḍambiyasuō, sahassabhāō samuppannō // PaumaCa.27

sammattaṁ paḍivannō, sahassabhāō aṇubayasamaggō
kālaṁ kāūṇa taō, sukkavimāṇē samuppannō // PaumaCa.28

caviūṇa vimāṇāō, puvillē rayaṇasaṁcaē nayarē
guṇavallīē puttō, jāō ciya maṇiraē nayarē // PaumaCa.29


[p. 140]
aha nandivaddhaṇō sō, rajaṁ kāūṇa jiṇavarēṇa samaṁ
pabaïō kariya tavaṁ, gēvijaṁ uttama pattō // PaumaCa.30

ahamindapavarasōkkhaṁ, bhōttūṇa cuō ihaṁ bharahavāsē
maṇasundarōe jāō, sahasārasuō tuma indō // PaumaCa.31

indattaṁ paḍivannō, maṇābhilāsēṇa gabbhasamayammi
iha cakavālanayarē, jāō vijāharāhibaī // PaumaCa.32

kiṁ paritappasi dīhaṁ, naha saṁgāmē viṇijjiō ahayaṁ?
ēyanimittēṇa tumaṁ, kammakalaṅkāu muccihisi // PaumaCa.33

kiṁ na sarasi jaṁ puvaṁ, kīlantēṇa vi ya duṇṇaēṇa kayaṁ
taṁ sarva phuḍaviyaḍaṁ, kahēmi nisuṇēhi ēgamaṇō // PaumaCa.34

nayarē ariṁjayapurē, jalaṇasihō nāma khēyarāhivaī
mahilā sē vēgavaī, duhiyā vi ya hōi āhallā // PaumaCa.35

tīē sayaṁvaraṭṭē, miliyā vijjāharā bahuviyappā
bala-riddhisamudaēṇaṁ, tumaṁ pi pattō tahiṁ cēva // PaumaCa.36

candāvattapuruttama-sāmī āṇandamāliṇō nāmaṁ
gahiō sayaṁvarāē, parabhavakammāṇubhāvēṇaṁ // PaumaCa.37

pariṇēūṇa narindō, taṁ kannaṁ rūva-jōvaṇāpuṇṇaṁ
raïsāgarōvagāḍhō, bhuñjaï bhōgē suravarō va // PaumaCa.38

tattō pabhūi tuhayaṁ, īsāvasarōsapasariyasarīrō
na ya chaḍḍasi aṇubandhaṁ, tassuvariṁ nandimālissa // PaumaCa.39

aha annayā kayāī, saṁjamakammōdaēṇa paḍibuddhō
nikkhamaï nandimālī, caïūṇa pariggahā-''rambhaṁ // PaumaCa.40

viharantō saṁpattō, nadīe haṁsāvalīē tīrammi
samaṇasahiō mahappā, diṭṭhō ya tumē bhamantēṇa // PaumaCa.41

ōlakkhiō ya sāhū, jhāṇatyō pabaē rahāvattē
sariyaṁ tē jaṁ vattaṁ, āhallākāraṇaṁ sabaṁ // PaumaCa.42

ruṭēṇa tumē baddhō, samaṇō savēsu cēva aṅgēsu
taha vi na kampaï samaṇō, mērū viva vāyaguñjāhiṁ // PaumaCa.43

samaṇassa niyayabhāyā, sāhū kallāṇaguṇadharō nāmaṁ
daṭṭa ṇa ya uvasaggaṁ, ruṭṭhō paḍimaṁ samāṇēi // PaumaCa.44

kōvāṇalēṇa sigdhaṁ, ḍahiūṇa nirūviō samāṇēṇaṁ
sabasirīe maharisī, uvasamiō tujjha mahilāē // PaumaCa.45


[p. 141]
sammattabhāviyamaī, taṁ mahilaṁ pēcchiuṁ dayāvannō
samaṇō pasannamaṇasō, jāō ciya takkhaṇaṁ cēva // PaumaCa.46

nimmamanirahaṅkāraṁ, jō nindaï sāhavaṁ daḍhacarittaṁ
āhaṇaï savaï mūḍhō, sō pāvaï dīhasaṁsāraṁ // PaumaCa.47

ēvaṁ nāūṇa tumē, puṇṇassa parābhavassa ya visēsaṁ
dhammēṇa navari chijjaï, ēyaṁ dukkhāsayaṁ sarva // PaumaCa.48

suṇiūṇa niyayacariyaṁ, sakkō saṁvēgajāyasabbhāvō
paṇamaï muṇī nisaṇṇō, puṇō puṇō muṇiyaparamatthō // PaumaCa.49

dāūṇaṁ uvaēsa, sāhū saṁpatthiō niyayaṭhāṇaṁ
indō vi sayalarajjē, ṭhavēī puttaṁ viriyadattaṁ // PaumaCa.50

āpucchiūṇa sakkō, māyā-piya-sayaṇa-mahiliyāō ya
giṇhaï jiṇōvaïṭuṁ, pavajaṁ dukkhamōkkhaṭṭē // PaumaCa.51

annōnnajōgakaraṇēhi tavōvihāṇaṁ, kāūṇa kammakalusassa ya sakkanāsaṁ
uppannanāṇavimalāmalasuddhabhāvō, indō sivaṁ uvagaō pariniṭṭhiyaṭṭhō // PaumaCa.52


iya paümacariē indanivvāṇagamaṇō nāma tērasamō uddēsaō samattō


---------------------------------------------------------------------
[aṇaṁtaviriyadhammakahaṇāhiyārō]

aha sō surindanāhō, mēruṁ gantūṇa cēiyaharāiṁ
thōūṇa paḍiniyattō, āgacchaï niyayalīlāē // PaumaCa.1

ghaṇagurugabhīrasarisaṁ, sadaṁ sōūṇa rāvaṇō khuhiō
pēcchaï ya palōyantō, kuṁkumavaṇṇaṁ disācakkaṁ // PaumaCa.2

paripucchaï mārīī, kassēsō mēhasarisanigghōsō?
kiṁ vā imaṁ samatthaṁ, bhuvaṇaṁ rattāruṇacchāyaṁ? // PaumaCa.3

bhaṇaï taō mārīī, suvaṇṇatuṅgē aṇantaviriyassa
lōgā-'lōgapagāsaṁ, uppannaṁ kēvalaṁ nāṇaṁ // PaumaCa.4

jantāṇa sāhumūlaṁ, dēvāṇaṁ ēsa tūranigghōsō
maṇimaüḍakiraṇapasariya-raēṇa bhuvaṇaṁ pi vicchuriyaṁ // PaumaCa.5


[p. 142]
suṇiūṇa tassa vayaṇaṁ, avaïṇṇō rāvaṇō jaṇiyatōsō
vandaï muṇivaravasahaṁ, tikva॒tta payāhiṇaṁ kāuṁ // PaumaCa.6

tāva cciya paḍhamayaraṁ, dēvā abhivandiūṇa uvaviṭhṭhā
bīō surāhivō iva, tatthā''sīṇō dahamuhō vi // PaumaCa.7

dēva-maṇuēsu ēttō, khēyaravasahēsu āsaṇatthēsu
sīsēṇa tattha samaṇō, jōvahiyaṁ pucchiō dhammaṁ // PaumaCa.8

tō phuḍa-viyaḍapayatthaṁ, nimmala-niuṇaṁ sahāvamahuragiraṁ
kahiūṇa samāḍhattō, bandhaṁ mōkkhaṁ ca muṇivasahō // PaumaCa.9

aṭṭhavihakammabaddhō, jīvō paribhamaï dīhasaṁsāraṁ
dukkhāṇi aṇuhavantō, udaēṇaṁ vēyaṇijjassa // PaumaCa.10

jaï kaha vi māṇusattaṁ, labhaï ya parinijjarāe kammāṇaṁ
taha vi ya na kuṇaï dhamma, rasa-pharisavasāṇugō jīvō // PaumaCa.11

rattā duṭṭhā mūḍhā, jē ēttha kuṇanti pāvayaṁ kammaṁ
tē janti narayalōyaṁ, bahuvēyaṇasaṁkulaṁ ghōraṁ // PaumaCa.12

vañcanti mahārambhā, mahāhigaraṇā pariggahamahantā
tibakasāyapariṇayā, tē vi ya narayaṁ pavajanti // PaumaCa.13

[naraka gati: —]
māyā-pii-guru-bhāyā-bhagiṇī-pattī-suyaṁ ca ghāēnti
tē caṇḍakammakārī, vaccanti maïyā mahānarayaṁ // PaumaCa.14

maṁsarasaluddhagā vi ya, vāuriyā vāha-macchabandhā ya
ālīviyā vi cōrā, gāmā-''gara-dēsaghāyā ya // PaumaCa.15

jē vi ya mārēnti pasū , purōhiyā hōmakāragujjuttā
gummāhivaī vi narā, tē vi ya naragōvagā hunti // PaumaCa.16

sīha-'cchabhalla-cittaya-tantuya-timi-mayara-suṁsumārā ya
vaccanti tē vi narayaṁ, jīvāhārā mahāpāvā // PaumaCa.17

pāḍippavaga-balāyā, giddhā kurulā ya vañjulā cēva
uragā mahōragā vi ya, sabē tē narayaṣahagāmī // PaumaCa.18

ēē u mahārambhā, bhaṇāmi ēttō mahāhigaraṇā ya
jē naravaīṇa mantī, dūyā āēsadāyā ya // PaumaCa.19


[p. 143]
īsatthaüvajjhāyā, visajōgapaüñjaṇā aliyavādī
mariūṇa janti nirayaṁ, narindanēmittiyā jē ya // PaumaCa.20

annē vi ēvamāī, vāyāē ajjiṇanti jē pāvaṁ
tē savē ahigaraṇā, havanti naraōvagā maṇuyā // PaumaCa.21

cakkaharā ya narindā, maṇḍaliyā raṭṭhasāmiṇō jē ya
annē vi ēvamāī, bahavē naraōvagā hōnti // PaumaCa.22

maṇa-vayaṇa-kāyaguttaṁ, nirahaṁkāraṁ jiindiyaṁ dhīraṁ
samaṇaṁ ca jō duguñchaï, sō vi ya narayaṁ samajjēi // PaumaCa.23

ēvaṁvihā ya jīvā, naraē vahuvēyaṇā samuppannā
chijjanti ya bhijjanti ya, karavatta-'sipatta-jantēsu // PaumaCa.24

sīhēsu ya vagghēsu ya, pakkhīsu ya lōhatuṇḍamāīsu
khajanti ārasantā, pāvā pāvanti dukkhāī // PaumaCa.25

[tiyaṁgatiḥ —]
jē puṇa niyaḍīkuḍilā, kūḍatulā-kūḍamāṇavavahārī
rasabhēdiṇō ya pāvā, jē ya ṭhiyā karisaṇāīsu // PaumaCa.26

annē vi ēvamāī, indiyavasagā vimukkadhammadhurā
aṭṭajjhāṇēṇa mayā, tē vi ya gacchanti tiriyagaī // PaumaCa.27

niccaṁ bhayaduyamaṇā, asaṇa-tisā-vēyaṇāpariggahiyā
aṇuhōnti tiriyajīvā, tikkhaṁ dukkhaṁ niyayakālaṁ // PaumaCa.28

[manuṣyagati: —]
gō-mahisi-uṭṭa-ṣasuyā, taṇacārī ēvamāīyā bahavē
mariūṇa hōnti maṇuyā, mandakasāyā narā jē ya // PaumaCa.29

āriya-aṇāriyā vi ya, kulēsu ahamuttamēsu uvavannā
appāuyā ya dīhāuyā ya jīvā sakammēsu // PaumaCa.30

kēēttha andha-bahirā, mūyā khujjā ya vāmaṇā paṅgu
dhaṇavantā guṇavantā, kēi daridēṇa abhibhūyā // PaumaCa.31

lōbhamahāgahagahiyā, kēī pavisanti raṇamuhaṁ sūrā
avarē ya sāyaravarē, vīīsaṁghaṭṭakallōlē // PaumaCa.32

kēēttha aḍavimajhē, satthāhā pavisaranti bīhaṇayaṁ
annē vi karisaṇāīvāvārasaēsu saṁjuttā // PaumaCa.33

[dēvagatiḥ —]
ēvaṁ maṇuyagaīē, sabattō jāṇiūṇa dukkhāiṁ
saharāgasaṁjamā vi ya, karēnti dhammaṁ bahuviyappaṁ // PaumaCa.34


[p. 144]
pañcāṇuvayajuttā, kēēltha akāmanijjarāē ya
ēvaṁvihā maṇussā, mariūṇa lahanti dēvattaṁ // PaumaCa.35

kēēttha bhavaṇavāsī, vantara-jōisiya-kappavāsī ya
jōgavisēsēṇa puṇō, havanti ahamuttamā dēvā // PaumaCa.36

ēvaṁ caüppayārē, saṁsārē saṁsaranti kammavasā
jīvā mōhapariṇayā, taṁ sivasōkkhaṁ apāvēntā // PaumaCa.37

[supātrakupātraṁ dānaṁ, tatprakārāḥ, phalaṁ caḥ —]
dāṇēṇa vi labhaï narō, sumāṇusattaṁ tahēva dēvattaṁ
jaṁ dēi saṁjayāṇaṁ, cārittavisuddhasīlāṇaṁ // PaumaCa.38

jē nāṇa-saṁjamarayā, aṇannadiṭṭhī jiindiyā dhīrā
tē nāma hōnti pattaṁ, samaṇā sabuttamā lōē // PaumaCa.39

suha-dukkhēsu ya samayā, jēsiṁ māṇē tahēva avamāṇē
lābhā-'lābhē ya samā, tē pattaṁ sāhavō bhaṇiyā // PaumaCa.40

bhāvēṇa ya jaṁ dinnaṁ, phāsuyadāṇōsahaṁ muṇivarāṇaṁ
taṁ indiyābhirāmaṁ, viulaṁ puṇṇapphalaṁ hōi // PaumaCa.41

micchadiṭṭhīṇa puṇō, jaṁ dijjaï rāga-dōsamūḍhāṇaṁ
ārambhapariṇayāṇaṁ, taṁ ciya aphalaṁ havaï dāṇaṁ // PaumaCa.42

kūēkkarasajalēṇaṁ, ahisittā pāyavā bahuviyappā
tittaṁ ca mahura-kaḍuyā, havanti niyayāṇubhāvēṇaṁ // PaumaCa.43

ēvamiha bhattamēyaṁ, susīlavantāṇa sīlarahiyāṇaṁ
dinnaṁ annammi bhavē, suhamasuhaphalāvahaṁ hōi // PaumaCa.44

appasarisāṇa dāṇaṁ, jaṁ dijaï kāmabhōgatisiyāṇaṁ
taṁ na hu phalaṁ payacchaï, dhaṇiyaṁ pi hu ujjamantāṇaṁ // PaumaCa.45

hā! kaṭṭha ciya lōō, kahayaṁ vēyāriō kuliṅgīhiṁ
kumganthakatthaēhiṁ, ummaggapalōṭṭajīvēhiṁ? // PaumaCa.46

uvaï8 ciya maṁsaṁ, jāgaṁ kāūṇa bhuñjaha na dōsō
indiyavasāṇurōhiṁ, paralōganiyattacittēhiṁ // PaumaCa.47

kāūṇa dhammabuddhī, jē maṁsaṁ dēnti jē ya khāyanti
ubhaō vi janti narayaṁ, tivamahāvēyaṇaṁ ghōraṁ // PaumaCa.48

jaï vi hu tavaṁ mahantaṁ, kuṇaï ya titthābhisēvaṇaṁ sayalaṁ
maṁsaṁ ca jō na bhuñjaï, taṁ tēṇa samaṁ na ya bhavējjā // PaumaCa.49


[p. 145]
gō-itthi-bhūmidāṇaṁ, suvaṇṇadāṇaṁ ca jē paüñjanti
tē pāvakammagaruyā, bhamanti saṁsārakantārē // PaumaCa.50

bandhaṇa-tāḍaṇa-damaṇaṁ, tu hōi gāīṇa dāruṇaṁ dukkhaṁ
hala-kulisēsu ya puhaī, dārijjaï jantusaṁghāyaṁ // PaumaCa.51

jō vi hu dēi kumārī, sō vi hu rāgaṁ karēi giddhiṁ ca
rāgēṇa hōi mōhō, mōhēṇa vi duggaīgamaṇaṁ // PaumaCa.52

hēmaṁ bhayāvahaṁ puṇa, ārambha-pariggahassa āmūlaṁ
tamhā vajanti muṇī, cattāri imāṇi dāṇāṇi // PaumaCa.53

nāṇaṁ abhayapayāṇaṁ, phāsuyadāṇaṁ ca bhēsanaṁ cēva
ēē havanti dāṇā, uvaṭṭhā vīyarāgēhiṁ // PaumaCa.54

nāṇē u divanāṇī, dīhāū hōi abhayadāṇēṇaṁ
āhārēṇa ya bhōgaṁ, pāvaï dāyā na saṁdēhō // PaumaCa.55

lahaï ya divasarīraṁ, sāhūṇaṁ bhēsajassa dāyārō
niruvamaaṅgōvaṅgō, uttamabhōgaṁ ca aṇuhavaï // PaumaCa.56

jaha vaḍvaï baḍabīyaṁ, puhaïyalē pāyavō havaï tuṅgō
taha muṇivarāṇa dāṇaṁ, dinnaṁ viulaṁ havaï puṇṇaṁ // PaumaCa.57

jaha khēttammi sukiṭṭē, subahuttaṁ abbhuyaṁ havaï bīyaṁ
taha saṁjayāṇa dāṇaṁ, mahantapuṇṇāvahaṁ hōi // PaumaCa.58

jaha ūsarammi bīyaṁ, khittaṁ na ya tassa hōi parivuḍḍī
taha micchattamaïliē, pattē aphalaṁ havaï dāṇaṁ // PaumaCa.59

saddhā sattī bhattī, vinnāṇēṇa ya havēja jaṁ dinnaṁ
taṁ dāṇaṁ vihidinnaṁ, puṇṇaphalaṁ hōi nāyabaṁ // PaumaCa.60

vivihāuhagahiyakarā, savē dēvā kasāyasaṁjuttā
kāmaraïrāgavasagā, niccakayamaṇḍaṇābharaṇā // PaumaCa.61

jē ēvamāi dēvā, na hu tē dāṇassa hōnti nēyārō
sayamēva jē na tiṇṇā, kaha tē tāranti annanaṇaṁ? // PaumaCa.62

jaï paṅgulēṇa paṅga, nijaï dēsantaraṁ sakhandhēṇaṁ
taha ēēsu vi dhammō, dēvēsu na ēttha saṁdēhō // PaumaCa.63

jē ya puṇa vīyarāgā, titthayarā sabadōsaparimukkā
tē hōnti navari lōē, uttamadāṇassa nēyārā // PaumaCa.64


[p. 146]
jē jiṇavarāṇa dhammaṁ, karēnti paḍimāṇa tiṇṇasaṅgāṇaṁ
pūyāsu ya ujjuttā, tē hōnti surā mahiḍḍīyā // PaumaCa.65

dhayavaḍaya paṭṭayaṁ vā, dhūvaṁ dīvaṁ ca jē jiṇāyayaṇē
dēnti narā sōmamaṇā, tē vi ya dēvattaṇamuvēnti // PaumaCa.66

ēvaṁvihaṁ tu dāṇaṁ, dāūṇa narā paraṁparasuhāī
bhōttūṇa dēvamaṇuyattaṇammi pacchā sivaṁ janti // PaumaCa.67

suṇiūṇa bhāṇukaṇṇō, dāṇaṁ sayavittharaṁ kayapaṇāmō
pucchaï aṇantaviriyaṁ, sāmiya dhamma parikahēhi // PaumaCa.68

tō bhaṇaï aṇantabalō, duvihō dhammō jiṇēhi uvaïṭṭhō
sāyāra nirāyārō, sō vi hu bahupajjaō hōi // PaumaCa.69

[śramaṇadharmaḥ —]
hiṁsā-'liya-cōrikā mēhuṇa-pariggahassa niyattī
ēyāiṁ pañca mahatvayāṇi samaṇāṇa bhaṇiyāṇi // PaumaCa.70

iriyā bhāsā taha ēsaṇā ya āyāṇamēva nikkhēvō
uccārāī samiī, pañcamiyā hōi nāyabā // PaumaCa.71

maṇaguttī vayaguttī, tahēva kāyassa jā havaï guttī
ēyāu muṇivarēṇaṁ, niyayamiha dhāriyabāō // PaumaCa.72

kōhō māṇō māyā, lōbhō rāgō ya dōsasaṁjuttō
ēē nirumbhiyabā, dēhē līṇā mahāsattū // PaumaCa.73

aṇasaṇamūṇōyariyā, vittīsaṁkhēva kāyaparipīḍā
rasaparicāgō ya tahā, vivittasayaṇāsaṇaṁ cēva // PaumaCa.74

pāyacchittaṁ viṇaō, vēyāvaccaṁ tahēva sajjhāō
jhāṇaṁ ciya ussaggō, tavō ya anbhintarō ēsō // PaumaCa.75


[p. 147]
ēsō bārasabhēō, hōi tavō jiṇavarēhi uddiṭṭō
kammaṭṭhanijjaraṭuṁ, karēnti samaṇā samiyapāvā // PaumaCa.76

dēhē vi niravayakkhā, nirahaṁkārā jiindiyā dhīrā
bārasaaṇupēkkhāsu ya, niyayaṁ bhāvanti appāṇaṁ // PaumaCa.77

vāsī-candaṇasarisā, mannanti suhaṁ tahēva dukkhaṁ vā
jatthatthamiyanivāsī, sīhā iva nibbhayā samaṇā // PaumaCa.78

dharaṇī viva sabasahā, pavaṇō iva sabasaṅgaparimukkā
gayaṇaṁ va nimmalamaṇā, gambhīrā sāyaraṁ cēva // PaumaCa.79

sōmā nisāyaraṁ piva, tēēṇa divāyaraṁ va dippantā
mēru va dhīragaruyā, vihagā iva saṅgaparihīṇā // PaumaCa.8


[p. 148]
aṭṭhārasa ya sahassā, sōlaṅgāṇaṁ dharanti sappurisā
cintantā paramapayaṁ, viharanti aṇāulā samaṇā // PaumaCa.81

uppannariddhi-vihavā, jiṇavaradhammēṇa sāhavō dhīrā
tavasirivihūsiyaṅgā, abbhuyakammāṇi kubanti // PaumaCa.82

kēēttha diyasanāhaṁ, nityaṁ takkhaṇēṇa kuvanti
ucchāiūṇa candaṁ, kēī mēha va varisanti // PaumaCa.83

cālanti mandaragiri, nabhēṇa vaccanti pavaṇasamavēgā
calaṇaraēṇa muṇivarā, pasamanti aṇēyavāhīō // PaumaCa.84

mahu-khīra-sappisaviṇō, amayassaviṇō ya kōṭṭhabuddhī ya
kēī payāṇusārī, avarē saṁbhinnasōyā ya // PaumaCa.85

ēvaṁvihā ya samaṇā, kālaṁ kāūṇa niyayajōgēṇaṁ
ṭhāṇāim̐ dēvalōē, pāvanti sivālayaṁ kēi // PaumaCa.86

uvavannā kayapuṇṇā, sōhammāīsu varavimāṇēsu
kēī havanti indā, sāmāṇiya aṅgarakkhā ya // PaumaCa.87

ēvaṁ bahuppayārā, ahamuttama-majjhimā surā bhaṇiyā
avarē vi ya ahamindā, kēittha sivālayaṁ pattā // PaumaCa.88


[p. 149]
[dēvavimānāni dēvāḥ tatsaükhyaṁ ca —]
aha tattha dēvalōē, bahubhattivicittakantikaliyāī
dēvāṇa vimāṇāī, sūra piva pajjalantāī // PaumaCa.89

vajindanīla-maragaya-vēruliyavicittabhattirammāī
daḍhaviyaḍapēḍhaniggaya thambhasahassōhanivahāī // PaumaCa.90

gaya-vasaha-saraha-kēsari-varāha-ruru-camarakōṭṭimatalāiṁ
miupavaṇabalāghummiya-nacantadhayaggahatthāiṁ // PaumaCa.91

gōsīsasarasacandaṇa-kālāgarusurahidhūvagandhāiṁ
jalathalayakusumabahuviha–kayaccaṇāī vimāṇāiṁ // PaumaCa.92

gandhavagīya-vāiya-vīṇā-varavaṁsamahurasadāiṁ
ēyārisēsu dēvā, bhuñjanti mahantasōkkhāiṁ // PaumaCa.93

rayaṇamiva niruvalēvā, maṁsa-'ṭṭhivivajjiyā aṇōvaṅgā
dēvā agabbhanāyā, aṇimisanayaṇā sabhāvēṇaṁ // PaumaCa.94

samacaüraṁsaṭṭāṇā, maṇimaüḍa-vicittakuṇḍalābharaṇā
amarabahūmajjhagayā, ramanti raïsāgarōgāḍhā // PaumaCa.95

tattha ya suravahuyāō, viyasiyavarapaümasarisavayaṇāō
nayaṇa-isaṇā-'irā-'malathaṇajuyalubbhinnasōhāō // PaumaCa.96

rattāsōgasamujjala-kōmalakara-caraṇa-pihulasōṇīō
chandāṇuvattaṇīō, sahāvami u-maṇaharagirāō // PaumaCa.97

ēyārisāsu samayaṁ, dēvīsu maṇōharaṁ visayasōkkhaṁ
bhuñjanti niyayakālaṁ, dēvā dhammāṇubhāvēṇaṁ // PaumaCa.98

jē vi ya tē ahamindā, gēvijāīsu varavimāṇēsu
uvasantamōhaṇijjā, sōkkhamaṇantaṁ aṇuhavanti // PaumaCa.99

siddhālayammi pattā, samaṇā jē sabasaṅga ummukkā
tē tattha aṇantasuha, aṇantakālaṁ aṇuhavanti // PaumaCa.10

sayalammi vi tēlōkkē, jaṁ hōi narā-'marāṇa visayasuhaṁ
taṁ siddhāṇa na agvaï, aṇantakōḍīṇa bhāgammi // PaumaCa.101

dēvāṇa māṇusāṇa ya, jaṁ sōkkhaṁ hōi sayalajiyalōē
taṁ sarva dhammaphalaṁ, jiṇavaravasahēhi parikahiyaṁ // PaumaCa.102

dēvattaṁ indattaṁ, ahamindattaṁ ca jaṁ ca siddhattaṁ
taṁ sarva maṇuyabhavē, jīvā dhammēṇa pāvanti // PaumaCa.103


[p. 150]
jaha paṁkkhiṇāṇa garuḍō, rāyā sīhō ya saba pasavāṇaṁ
taha māṇusō bhavāṇaṁ, guṇēhi dūraṁ samubahaï // PaumaCa.104

ēkkō guṇō mahantō, maṇuyabhavē jō na hōi annattō
jaṁ jāi iō mōkkhaṁ, jīvō kammakkhayaṁ kāuṁ // PaumaCa.105

jaha sāgarammi naṭuṁ, rayaṇaṁ na ya pēcchaē gavēsantō
taha dhammēṇa virahiō, jīvō na ya lahaï maṇuyabhavaṁ // PaumaCa.106

ēvaṁ kēvalivihiyaṁ, dhammaṁ sōūṇa paramasaddhāē
aha bhaṇaï bhāṇukaṇṇō, aṇantaviriyaṁ paṇamiūṇaṁ // PaumaCa.107

ajja vi na vīyarāgō, bhayavaṁ! bhōgābhilāsiṇō ahayaṁ
uggaṁ tavōvihāṇaṁ, asamatthō samaṇadhammammi // PaumaCa.108

tō bhaṇaï aṇantabalō, gihatthadhammaṁ suṇāhi ēgamaṇō
kāūṇa jaṁ vimuccasi, kamēṇa saṁsāravāsāō // PaumaCa.109

sōyāra nirāyārō, duvihō dhammō jiṇēhi uvaïṭṭō
samaṇāṇa nirāyārō, hōi gihatthāṇa sāyārō // PaumaCa.110

[śrāvakadharmaḥ —]
kahiō tē paḍhamayaraṁ, dhammō sāhūṇa maharisīṇaṁ tu
ēttō sāvayadhamma, suṇāhi sāyāracārittaṁ // PaumaCa.111

pañca ya aṇubayāī, tiṇṇēva guṇavayāi bhaṇiyāī
sikkhāvayāṇi ēttō, cattāri jiṇōvaïṭṭhāṇi // PaumaCa.112

thūlayaraṁ pāṇivahaṁ, mūsāvāyaṁ adattadāṇaṁ ca
parajuvaīṇa nivittī, saṁtōsavayaṁ ca pañcamayaṁ // PaumaCa.113

disividisāṇa ya niyamō, aṇatthadaṇḍassa vajaṇaṁ cēva
uvabhōgaparīmāṇaṁ, tiṇṇēva guṇabayā ēē // PaumaCa.114

sāmāiyaṁ ca uvavāsapōsahō atihisaṁvibhāgō ya
antē samāhimaraṇaṁ, sikkhāsu vayāim̐ cattāri // PaumaCa.115

rāībhōyaṇaviraī, mahu-maṁsa-surāvivajjaṇaṁ bhaṇiyaṁ
pūyā-sōlavihāṇaṁ, ēsō dhammō gihatthāṇaṁ // PaumaCa.116

ēvaṁ sāvayadhamma, kāūṇa narā visuddhasammattā
mariūṇa nanti saggaṁ, sōhammāīsu kappēsu // PaumaCa.117

dēvattāō maṇuyā, hōnti puṇō suravarā mahiḍḍīyā
satta'dya bhavē gantuṁ, siddhiṁ pāvanti dhuyakammā // PaumaCa.118


[p. 151]
lahiūṇa māṇusattaṁ, jō dhammaṁ jiṇavarāṇa saddahaï
sō vi hu na dīhakālaṁ, parihiṇḍaï naraya-tiriēsu // PaumaCa.119

jō puṇa sammapiṭṭhō, jiṇapūyā-viṇaya-vandaṇābhiraō
sō vi ya kamēṇa pāvaï, nivāṇamaṇuttaraṁ sōkkhaṁ // PaumaCa.120

nissaṅkiyāiēsuṁ, guṇēsu sahiyā ya sāvayā paramā
abhigayajīvā-'jīvā, tē hōnti mahiḍḍiyā dēvā // PaumaCa.121

jō kuṇaï sasattīē, ahamuttama-majjhimaṁ narō dhamma
sō lahaï tārisāī, ṭhāṇāī dēvalōgammi // PaumaCa.122

aha bhaṇaï muṇivarindō, ēttō tava-saṁjamaṁ bahuviyappaṁ
jaṁ kāūṇa maṇūsā, akkhayasōkkhaṁ aṇuhavanti // PaumaCa.123

thēvō thēvō vi varaṁ kāyabō nāṇasaṁgahō niyayaṁ
sariyāu kiṁ na pēcchaha, bindūhi samuddabhūyāō? // PaumaCa.124

ēkkaṁ pi aha muhuttaṁ, parivajjaï jō caübihāhāraṁ
māsēṇa tassa jāyaï, uvavāsaphalaṁ tu suralōē // PaumaCa.125

dasavarisasahassāū, bhuñjaï jō annadēvayāsattō
paliōvamakōḍī puṇa, hōi ṭhiī jiṇavaratavēṇaṁ // PaumaCa.126

tattō cuō samāṇō, maṇuyabhavē lahaï uttamaṁ bhōgaṁ
jaha tāvasaduhiyāē, laddhaṁ raṇē vasantīē // PaumaCa.127

bhuñjaï aṇantarēṇaṁ, dōṇṇi ya vēlāu jō niōgēṇaṁ
sō pāvaï uvavāsā, aṭṭhāvīsaṁ tu māsēṇaṁ // PaumaCa.128

sō tassa phalaṁ viulaṁ, bhuñjaï surajuvaïnivahamajjhagaō
siri-kitti-lacchinilaō, divāmalaviraïyābharaṇō // PaumaCa.129

aṇubhaviya visayasōkkhaṁ, āyāō māṇusammi lōgammi
uttamavaṁsubbhūō, ramaï ya raïsāgarōgāḍhō // PaumaCa.130

ēvaṁ muhuttavuḍḍī, uvavāsē chaṭṭhamaṭṭhamādīē
jō kuṇaï jahāthāmaṁ, tassa phalaṁ tārisaṁ bhaṇiyaṁ // PaumaCa.131

sō tassa phalaṁ viulaṁ, suralōē bhuñjiuṁ sucirakālaṁ
lahiūṇa māṇusattaṁ, bahujaṇasayasāmiō hōi // PaumaCa.132

[rātribhōjanaviratistatphalaṁ ca: —]
jō kuṇaï aṇatthamiyaṁ, purisō jiṇabhattibhāviyamaīō
sō varavimāṇavāsī, ramaï ciraṁ suravahūsahiō // PaumaCa.133


[p. 152]
aṇathantē divasayarē, jō cayaï caüvihaṁ pi āhāraṁ
sō jagajagēntasōhē, vasaï vimāṇē ciraṁ kālaṁ // PaumaCa.134

tattō cuō samāṇō, uppannō ēttha māṇusē lōē
bahunayara-khēḍa-kabbaḍa-raha-gayavarasāmiō hōi // PaumaCa.135

puṇaravi jiṇavaravihiē, dhammē kāūṇa daḍhayaraṁ cittaṁ
ārāhiyatava-niyamō, kamēṇa sivasāsayaṁ lahaï // PaumaCa.136

jē puṇa rayaṇīsu narā, bhuñjanti asaṁjayā vayavihūṇā
tē naraya-tiriyavāsē, hiṇḍanti aṇantayaṁ kālaṁ // PaumaCa.137

aṇuhaviūṇa ya dukkhaṁ, jaï kaha vi lahanti māṇusaṁ jammaṁ
tattha vi hōnti aṇāhā, jē nisibhattaṁ na vajjanti // PaumaCa.138

mahilā ya jā na ratti, bhuñjaï āhāra-khāṇa-pāṇavihiṁ
jiṇadhammabhāviyamaī, sā vi ya dēvattaṇaṁ lahaï // PaumaCa.139

tattha vimāṇammi ciraṁ, visayasuhaṁ bhuñjiuṁ cuyasamāṇī
āyāi māṇusattē, uttamamahilā surūvā ya // PaumaCa.140

tīē havaï pakāmaṁ, kañcaṇa-maṇi-rayaṇa-ruppaya-pavālaṁ
dhaṇa-dhannaṁ ca bahuvihaṁ, jīe na bhuttaṁ viyālammi // PaumaCa.141

sējjāhi puhanisaṇṇā, vijjijjaï cāmarēhi vilayāhiṁ
ābharaṇabhūsiyaṅgī, jā nisibhattaṁ vivajjēi // PaumaCa.142

cakkahara-vāsudēvāṇa hōnti mahilāu laliyarūbāō
bhuñjanti visayasōkkhaṁ, jāō vivajanti nisibhattaṁ // PaumaCa.143

jāō puṇa mahilāō, rattiṁ jēmanti dhammarahiyāō
tāō vi hu dukkhāim̐, aṇuhōnti bahuppayārāiṁ // PaumaCa.144

hīṇakulasaṁbhavāō, dhaṇa-dhanna-suvaṇṇa-rūvarahiyāō
jāyanti mahiliyāō, jāō bhuñjanti nisibhattaṁ // PaumaCa.145

dāridda-dūhavāō, niccaṁ kara-caraṇaphuṭakēsīō
hōnti iha mahiliyāō, jāō bhuñjanti nisibhattaṁ // PaumaCa.146

jaï vi hu kiṁci niōgaṁ, karēnti annāṇadhammasaddhāē
taha vi yataṁ appaphalaṁ, hōi ya nisibhōyaṇarayāṇaṁ // PaumaCa.147

tamhā vajaha ima, nisibhattaṁ jīvaghāyaṇaṁ jaṁ ca
aliyaṁ adattadāṇaṁ, paradāraṁ taha ya mahumaṁsaṁ // PaumaCa.148


[p. 153]
pariharaha annadiṭṭhī, jiṇasāsaṇaüjjayā sayā hōha
tō sabasaṅgamukkā, kamēṇa mōkkhaṁ pi pāvihaha // PaumaCa.149

rayaṇāim̐ rayaṇadīvē, jaha kōi narō laēi lāhatthī
taha maṇuyabhavē giṇhaï, dhammatthī niyamarayaṇāī // PaumaCa.150

bhaṇiō dhammaravēṇaṁ, muṇiṇā laṁkāhivō jiṇamayammi
ēka pi giṇha niyama, rayaṇaddīvē jahā rayaṇaṁ // PaumaCa.151

suṇiūṇa vayaṇamēyaṁ, dasāṇaṇō bhaṇaï kēvaliṁ namiuṁ
bhayavaṁ! asamatthō'haṁ, dukkaracariyā muṇivarāṇaṁ // PaumaCa.152

jaï vihu surūvavantā, paramahilā tō vi haṁ na patthēmi
niyayā vi appasaṇṇā, vilayā ēyaṁ vayaṁ majjha // PaumaCa.153

aha,sō vi bhāṇukaṇṇō, gēṇhaï niyamaṁ muṇiṁ paṇamiūṇaṁ
ajjappabhiī ya maē, jiṇābhisēō karēyabō // PaumaCa.154

pūyā ya bahuviyappā, thuī ya sūruggamāi kāyabā
ēsō abhiggahō mē, jāvajjīvaṁ pariggahiō // PaumaCa.155

annē vi bahuviyappā, niyamā parigēṇhiuṁ sasattīē
sāhuṁ namiūṇa gayā, niyayaṭṭhāṇāim̐ suramaṇuyā // PaumaCa.156

aha rāvaṇō vi ēttō, muṇivasahaṁ paṇamiūṇa uppaïō
suravarasamāṇavibhavō, laṁkānayariṁ samaṇupattō // PaumaCa.157

ēvaṁ tu kammassa khaōvaēsē, gēṇhanti jīvā gurubhāsiyatthaṁ
kāūṇa tivaṁ vimalaṁ ca dhamma, siddhālayaṁ janti visuddhabhāvā // PaumaCa.158


iya paümacariē aṇantaviriyadhammakahaṇō nāma caüddasamō uddēsaō samattō


---------------------------------------------------------------------
[15. aṁjaṇāsundarīvīvāhavihāṇāhiyārō]

tassa muṇissa sayāsē, haṇumanta-bihīsaṇēhi sammattaṁ
gahiyaṁ aṇannasarisaṁ, kāūṇa sunimmalaṁ hiyayaṁ // PaumaCa.1

taha vi ya dūrēṇa ṭhiyaṁ, haṇumantassa ya visuddhasammattaṁ
annāṇamāruēṇaṁ, na calijjaï mandarō cēva // PaumaCa.2


[p. 154]
suṇiūṇa vayaṇamēyaṁ, paripucchaï gaṇaharaṁ magaharāyā
bhayavaṁ! kō haṇumantō, kassa suō kattha vatthabō // PaumaCa.3

[hanumantacaritram —]
aha bhāsiuṁ payattō, gaṇāhiyō asthi bhārahē vāsē
vēyaḍḍhō nāma girī, ubhaō sēḍhīsu aïrammō // PaumaCa.4

tatthā''iccapuravaraṁ, atthi varujjāṇa-kāṇaṇasamiddhaṁ
palhāō nāma nivō, taṁ bhuñjaï khēyarō sūrō // PaumaCa.5

mahilā sē kittimaī, puttō pavaṇaṁjaō tti nāmēṇaṁ
jō sayalajīvalōē, guṇēhi dūraṁ samubahaï // PaumaCa.6

daṭhūṇa taṁ kumāraṁ, jōvaṇa-lāyaṇṇa-kantipaḍipuṇṇaṁ
cintā kuṇaï naravaī, kula-vaṁsucchēyaparibhīō // PaumaCa.7

[añjanāsundarīcaritama —]
tāva'cchaü saṁbandhō, sēṇiya! pavaṇaṁjayassa jō bhaṇiō
tassa mahilāe ēttō, suṇasuppattī pavakkhāmi // PaumaCa.8

bhārahavarisantē khalu, dāhiṇapāsammi sāyarāsannē
dantī nāma mahiharō, ūsiyavarasiharasaṁghāō // PaumaCa.9

tattha puraṁ vikkhāyaṁ, mahindanayaraṁ kayaṁ mahindēṇaṁ
varabhavaṇa-tuṅgatōraṇa-aṭṭālaya-viyaḍapāyāraṁ // PaumaCa.10

aha hiyayasundarīē, mahindabhajāe pavaraputtāṇaṁ
jāyaṁ sayaṁ kamēṇaṁ, arindamāī surūvāṇaṁ // PaumaCa.11

bhaïṇī tāṇa kaṇiṭṭhā, varaañjaṇasundari ti nāmēṇaṁ
rūvāṇi rūviṇīṇaṁ, hōūṇa va hōjja nimmaviyā // PaumaCa.12

sā annayā kayāī, kīlantī tēnduēṇa varabhavaṇē
navajōbaṇaciñcaïyā, sahasā diṭṭhā mahindēṇaṁ // PaumaCa.13

saddāviyā ya mantī, kayaviṇayā āsaṇēsu uvaviṭṭhā
bhaṇiyā ya sāhaha phuḍaṁ, kassa imā dēmi kannā haṁ // PaumaCa.14

maïsāyarēṇa bhaṇiō, mahindavijjāharō paṇamiūṇaṁ
laṅkāhivassa dijjaï, ēsa kumārī guṇabbhahiyā // PaumaCa.15

ahavā dijjaï kannā, dahamuhaputtāṇa rūvamantāṇaṁ
ghaṇavāhaṇindaīṇaṁ, vijjā-balagaviyamaīṇaṁ // PaumaCa.16


[p. 155]
suṇiūṇa vayaṇamēyaṁ, sumaī tō bhaṇaï pariphuḍullāvō
na ya rāvaṇassa kannā, dijjaï sō'ṇēyajuvaïpaī // PaumaCa.17

jaï indaïssa dijjaï, tō rūsaï mēhavāhaṇō niyamā
ghaṇavāhaṇassa dinnā, tō kuppaï indaïkumārō // PaumaCa.18

gaṇiyāhēuṁ jujjhaṁ, jāyaṁ sirisēṇarāyaputtāṇaṁ
pii-māidukkhajaṇayaṁ, kiṁ na suyaṁ jaṁ purā vattaṁ? // PaumaCa.19

sumaīṇa tattha bhaṇiyaṁ, vēyaḍḍhē dakkhiṇillasēḍhīē
kaṇayapuraṁ asthi tahiṁ, hariṇāhō khēyarāhivaī // PaumaCa.20

sumaṇā tassa varataṇū, puttō vijjuppahō tti nāmēṇaṁ
rūva-guṇa-jōvaṇēṇaṁ, aïsayabhūō tihuyaṇammi // PaumaCa.21

tassēsā varakannā, dijjaï mā ēttha saṁsayaṁ kuṇaha
aṇusarisajōvaṇāṇaṁ, acirā vi hu hōu saṁjōō // PaumaCa.22

dhuṇiūṇa uttimaṅgaṁ, mantī sandēhapāraō bhaṇaï
bhaviō sivaṣahagāmī, hōhī vijjuppahakumārō ॥ // PaumaCa.23

aṭṭhārasamē varisē, bhōgaṁ mōttūṇa gahiyavaya-niyamō
siddhālayaṁ gamīhī, ēvā''iṭa muṇivarēṇaṁ // PaumaCa.24

varajōvaṇujjalā vi hu, tēṇa vimukkā imā ya varakannā
hōhī vavagayasōhā, candēṇa viṇā jahā rayaṇī // PaumaCa.25

aha bhaṇaï tattha mantī, nisuṇaha āiccapuravarē rāyā
vijjāharō mahappā palhāō nāma nāmēṇaṁ // PaumaCa.26

bhajjā sē kittimaī, puttō pavaṇaṁjaō pahiyakittī
rūvēṇa jōvaṇēṇa ya, kāmassa siriṁ viḍambēi // PaumaCa.27

[nandīśvarayātrā —]
ēyantarammi māsō, saṁpattō phagguṇō guṇasamiddhō
jaṇayantō navapallava, dumāṇa kamalāyarāṇaṁ ca // PaumaCa.28

chajjanti uvavaṇāī, nāṇāvihakusumariddhigandhāiṁ
gumagumagumantamahuyara-kōilakōlāhalaravāiṁ // PaumaCa.29

ēyārisammi kālē, dēvā nandīsaraṁ paramadīvaṁ
gantūṇa aṭṭha diyahē, karēnti mahimaṁ jiṇavarāṇaṁ // PaumaCa.30

pūyāuvagaraṇakarā, sabē vijjāharā samudaēṇaṁ
pattā vēyaḍḍagiriṁ, paṇamanti jiṇālaē tuṭṭā // PaumaCa.31

tattha mahindō vi gaō, pūyā kāūṇa siddhapaḍimāṇaṁ
thuimaṅgalēhi namiuṁ, uvaviṭṭhō samasilāvaṭṭē // PaumaCa.32


[p. 156]
palhāō vi naravaī, bhattīrāgēṇa cōiō santō
gantūṇa payayamaṇasō, saṁthuṇaï jiṇālaē sabē // PaumaCa.33

[añjanāyāḥ pavanañjayēna saha sambandhaḥ —]
aha sō samattaniyamō, diṭṭō abbhuṭṭiō mahindēṇaṁ
kayaviṇaya-pīipamuhā, dō vi jaṇā tattha uvaviṭṭhā // PaumaCa.34

palhāēṇa mahindō, tattha sarīrāi pucchiō kusalaṁ
bhaṇiō ya mahindēṇaṁ, kattō kusalaṁ apuṇṇassa? // PaumaCa.35

duhiyā paḍhamavayatthā, asthi mahaṁ rūva-jōvaṇa-guṇōhā
tīē ya vara sarisaṁ, na labhāmi ya dukkhiō ahayaṁ // PaumaCa.36

puṇaravi mahindarāyā, palhāyaṁ bhaṇaï mahuravāyāē
mantīhi majjha siṭuṁ, tujjha suō anthi pavaṇagaī // PaumaCa.37

tassa kumārī supurisa! dinnā ya maē karēha kallāṇaṁ
paricintiyā ya bahusō, pūrēhi maṇōrahē sabaï // PaumaCa.38

aha bhaṇaï tattha vayaṇaṁ, palhāō saccamēva ēyaṁ tu
gāḍha'mhi pariggahiō, mahinda! tujjhāṇurāēṇaṁ // PaumaCa.39

dōṇhaṁ pi aṇumaēṇaṁ, māṇasavarasarataḍē niōgēṇaṁ
gantūṇa ya kāyabō, vīvāhō taïyadiyahammi // PaumaCa.40

ēvaṁ kamēṇa dōṇṇi vi, niyayaṭṭhāṇāim̐ tattha gantūṇaṁ
haya-gaya-pariyaṇasahiyā, saṁpattā māṇasaṁ turiyā // PaumaCa.41

ubhayavalasannivēsā, vijjāhara-sayaṇa-pariyaṇāpuṇṇā
sōhanti tattha viyaḍā, ahiṭṭhiyā riddhisaṁpannā // PaumaCa.42

[daśa kāmavēgāḥ —]
divasēsu tīsu hōhī, vīvāhō ēva gurujaṇāiṭuṁ
kannāe darisaṇamaṇō, na sahaï pavaṇaṁjaō gamiuṁ // PaumaCa.43

mayaṇōragāvaraddhō, udaraṭṭhiyavēyaṇāpariggahiō
dōsaṁ guṇaṁ na pēcchaï, na ya jāṇaï jāṇiyavaṁ ti // PaumaCa.44

satta ya havanti vēgā, bhuyaṅgadaṭṭhassa gāruḍē bhaṇiyā
dasa ya puṇō savisēsā, havanti mayaṇāhidaṭṭhassa // PaumaCa.45

paḍhamammi havaï cintā, vēgē bīyammi icchaē?
taïē dīhussāsō, havaï caütthammi jaragahiō // PaumaCa.46


[p. 157]
pañcamavēgē ḍajjhaï, chaṭṭē bhattaṁ visōvamaṁ hōi
sattamayammi palavaï, aṭṭhamavēgammi uggāi // PaumaCa.47

navamē mucchāvihalō, dasamē puṇa maraï cēva akayatthō
ēvaṁ vihā u vēgā, kahiyā mayaṇāhidaṭṭhassa // PaumaCa.48

ēvaṁ kāmabhuyaṅgama-daṭṭhō pavaṇañjaō vigayahāsō
virahavisaghāyaṇaḍhē, taṁ kannāōsahiṁ mahaï // PaumaCa.49

varabhavaṇagaō vidhiī, na lahaï sayaṇā-''saṇē maharihammi
ujjāṇa-kāṇaṇa-vaṇē, paümasarē nēva ramaṇijjē // PaumaCa.50

cintēi taggayamaṇō, kajhyā taṁ varataṇuṁ niyacchē haṁ
niyayaṅkammi niviṭuṁ, phusamāṇō aṅgamaṅgāī? // PaumaCa.51

nijjhāiūṇa bahuyaṁ, chāyāpurisō va niyayapāsatthō
pavaṇaṁjaēṇa mittō, bhaṇiō ciya pahasiō nāma // PaumaCa.52

annassa kassa va jaē, mittaṁ mōttūṇa kāraṇaṁ garuyaṁ
samapijjaï suha-dukkhaṁ?, jaṁ bhaṇṇasi taṁ nisāmēhi // PaumaCa.53

jaï taṁ mahindataṇayaṁ, aja na pēcchāmi tattha gantūṇaṁ
tō vigayajīviō haṁ, hōhāmi na ēttha saṁdēhō // PaumaCa.54

jō ēka ciya diyaha, pahasiya! na sahāmi darisaṇaviōgaṁ
divasāṇi tiṇi sō haṁ, kaha ya gamissāmi akayatthō? // PaumaCa.55

taṁ ciya kuṇasu uvāyaṁ, jēṇa ahaṁ ajja tīe muhayandaṁ
pēcchāmi tattha gantuṁ, pahasiya! mā ṇē cirāvēhi // PaumaCa.56

bhaṇiō ya pahasiēṇaṁ, sāmiya! mā ēva kāyarō hōha
dāvēmi ajja tujhaṁ, añjaṇavarasundariṁ kannaṁ // PaumaCa.57

jāva ciya ullāvō, vaṭṭaï dōṇhaṁ pi tāṇa ēyantē
tāva samōsariyakarō, divasayarō cēva atthāō // PaumaCa.58

[pavanañjayēna añjanāyā darśanaṁ tadvirāgaśca —]
andhāriē samatthē, mittō pavaṇaṁjaēṇa āṇattō
uṭṭēhi ṭhāhi puraō, vaccāmō jattha sā kannā // PaumaCa.59

uppaïyā gayaṇayalē, dōṇṇi vi vaccanti pavaṇaparihatthā
vaḍḍantaghaṇasiṇēhā, saṁpattā añjaṇābhavaṇaṁ // PaumaCa.60

sattamatalaṁ paviṭṭhā, uvaviṭhṭhā āsaṇēsu divēsu
pēcchanti taṁ varataṇuṁ, kōmuisasisayalamuhasōhaṁ // PaumaCa.61


[p. 158]
pīṇunnayathaṇajuyalā, taṇumajjhā viyaḍa-pīvaraniyambā
rattāsōyasamujjala-kara-caraṇālattayacchāyā // PaumaCa.62

rūvēṇa jōvaṇēṇa ya, jaṁpiya-hasiēṇa gaï-sahāvēṇa
dēvāṇa vi haraï maṇaṁ, kiṁ puṇa ēsā maṇussāṇaṁ? // PaumaCa.63

taṁ daṭṭa ṇa varataṇū , pavaṇagaī vimhiō vicintēi
kiṁ hōja payāvaïṇā, rūvapaḍāyā kayā ēsā? // PaumaCa.64

[añjanāsakhyullāpāḥ —]
ēyantarammi sahiyā, vasantatilaya tti nāmaō bhaṇaï
dhannā si tuma bālē!, jā dinnā pavaṇavēgassa // PaumaCa.65

ēyassa pavarakittī, gēhaṁ gēhēṇa bhamaï jiyalōē
aṇivāriyagaïpasarā, paduṭṭhamahila va nissaṅkā // PaumaCa.66

bhaṇiyā vasantatilayā, sahiyāē tattha mīsakēsīē
purisāṇa guṇavisēsē, uttama-ahamē na lakkhēsi // PaumaCa.67

vijuppabhaṁ pamōttu, carimasarīraṁ guṇāyaraṁ dhīraṁ
pavaṇaṁjayaṁ pasaṁsasi, vasantatilaē! paramamūḍhē! // PaumaCa.68

bhaṇiyā ya missakēsī, vasantatilayāe sō hu appāū
tēṇa vihūṇā bālā, hōhī pabbhaṭṭhalāyaṇṇā // PaumaCa.69

aha bhaṇaï mīsakēsī, varaṁ khu vijuppabhēṇa saha pēmmaṁ
ēka pi hōu diyahaṁ, na dīhakālaṁ kupurisēṇaṁ // PaumaCa.70

sōūṇa vayaṇamēyaṁ, pavaṇagaī rōsapasariyāmarisō
juvaīṇa māraṇaṭṭhā, āyaḍḍaï asivaraṁ sahasā // PaumaCa.71

pahasiya! bālāe imaṁ, vayaṇaṁ aṇuyanniyaṁ niruttēṇaṁ
jēṇēva jaṁpamāṇī, na nisiddhā attaṇō sahiyā // PaumaCa.72

ēyāṇa asivarēṇaṁ, sirāim̐ chindāmi dōṇha vi jaṇīṇaṁ
hiyayassa vallayarō, varēu vijuppahō ihaïṁ // PaumaCa.73

daṭṭha ṇa samuggiṇaṁ, khaggaṁ juvaīṇa māraṇaṭṭāē
vārēi pavaṇavēgaṁ, mittō mahurēhi vayaṇēhiṁ // PaumaCa.74

varasuhaḍajīyanāsaṁ, khaggaṁ gayakumbhadāraṇasamatthaṁ
bahudōsāṇa vi dhīrā, mahilāṇa imaṁ na vāhinti // PaumaCa.75

uttamakulasaṁbhūō, uttamacariēhi uttamō si tumaṁ
mā kuṇasu paṇaïṇivahaṁ, tamhā kōvaṁ paricayasu // PaumaCa.76


[p. 159]
mahurakkharēhi ēvaṁ, uvasamiō pahasiēṇa ṣavaṇagaī
niggantūṇa gharāō, niyayāvāsaṁ samallīṇō // PaumaCa.77

sayaṇammi suhanisaṇṇō, mahilāvēraggamuvagaō bhaṇaï
mā vīsambhaha niyayaṁ, vilayāṇaṁ annahiyayāṇaṁ // PaumaCa.78

mukkhaṁ cēva kumittaṁ, sattu bhiñcattaṇaṁ samallīṇaṁ
mahilā ya parāyattā, labhrūṇa kaō suhaṁ hōi? // PaumaCa.79

ēvaṁ kamēṇa rayaṇī, vōlīṇā āhayaṁ vibuhatūraṁ
bandijaṇēṇa saharisaṁ, pāhāuyamaṅgalaṁ ghuṭuṁ // PaumaCa.80

paḍibuddhēṇa ya bhaṇiō, mittō pavaṇaṁjaēṇa tūrantō
dāvēhi gamaṇasaṅkha, niyayapuraṁ jēṇa vaccāmō // PaumaCa.81

dinnō ya gamaṇasaṅkhō, muhamāruyacavala-tuṅgasaddālō
sōūṇa taṁ samatthaṁ, paḍibuddhaṁ sāhaṇaṁ turiyaṁ // PaumaCa.82

tāva cciya divasayarō, udiō miukiraṇamaṇḍalāḍōvō
vihasantō varakamalē, maülāvēntō u kumuyāiṁ // PaumaCa.83

haya-gaya-rahaparihatthō, caliō pavaṇaṁjaō sapurahuttō
ūsiyasiyāyavattō, dhayavaḍadhubantakayasōhō // PaumaCa.84

sōūṇa tassa gamaṇaṁ, bālā cintēi akayapuṇṇā haṁ
annāvarāhajaṇiē, cayaï mamaṁ jēṇa hiyaïṭṭhō // PaumaCa.85

nūṇaṁ mē annabhavē, pāvaṁ aïdāruṇaṁ samaṇuciṇṇaṁ
dāūṇa ya atthanihī, nayaṇaviṇāsō kaō pacchā // PaumaCa.86

ēyāṇi ya annāṇi ya, jāva ya sā añjaṇā vicintēi
tāva aṇumaggalaggā, pavaṇassa mahinda-palhāyā // PaumaCa.87

turiya-cavalēhi gantuṁ, diṭṭhō pavaṇaṁjaō samālattō
bhaṇiō ya kiṁ akajjē, gamaṇārambhō tumē raïō? // PaumaCa.88

palhāyanaravaīṇaṁ, bhaṇiō mā putta! jāhi akayatthō
kiṁ vā akajjaruṭṭhō, lōē dāvēhi lahuyattaṁ? // PaumaCa.89

jaṁ hōi garahaṇijjaṁ, uvahāsaṁ jaṁ ca narayagaïgamaṇaṁ
uttimapurisēṇa jaē, taṁ ciya kammaṁ na kāyavaṁ // PaumaCa.90

suṇiūṇa vayaṇamēyaṁ, pavaṇagaī tō maṇēṇa cintēi
ēyaṁ alaṅghaṇijja, kāyavaṁ gurujaṇāi8 // PaumaCa.91

ahavā pāṇiggahaṇaṁ, kāūṇaṁ taṁ ihaṁ samujjhē haṁ
jēṇa mahaṁ annassa ya, na hōi iṭṭhā niyayakālaṁ // PaumaCa.92

[pavanañjayēna añjanāyāḥ pariṇayanam —]
palhāya-mahindēhi, aṇēyaüvaēsasayasahassāiṁ
dāūṇa kumāravarō, niyattiō buddhimantēhiṁ // PaumaCa.93


[p. 160]
pavaṇaṁjaē niyattē, dōsu vi sēnnēsu hōi āṇandō
bahukhāṇa-pāṇa-bhōyaṇa-saēsu lōō samāraddhō // PaumaCa.94

sabammi supaḍiuttē, sutihi-sunakkhatta-karaṇa-laggammi
vattaṁ pāṇiggahaṇaṁ, kannāe samaṁ kumārassa // PaumaCa.95

vattammi ya vārijē, ubhaō sammāṇadāṇakayavibhavā
tatthēva māsamēgaṁ, acchanti mahinda-palhāyā // PaumaCa.96

aha tē aviyōhamaṇā, annōnnābhāsaṇāi kāūṇaṁ
vijjāhararāyāṇō, niyayapurāiṁ samaṇupattā // PaumaCa.97

haya-gaya-rahaparikiṇṇō, ūsiyadhaya-vijaya-vējayantīhiṁ
pavaṇaṁjaō paviṭhṭhō, sapuraṁ ciya añjaṇāsahiō // PaumaCa.98

dinnaṁ sē varabhavaṇaṁ, maṇikōṭṭima-sālibhañjiyākaliyaṁ
aha sā mahindataṇayā, tattha paviṭṭhā gamaï kālaṁ // PaumaCa.99

parabhavajaṇiyaṁ jaṁ dukkayaṁ sukyaṁ vā, uvaṇamaïha lōē sōkkha-dukkhāvahaṁ taṁ
caügaïbhayabhīyā jāyasaṁvēgasaḍḍā, vimalahiyayabhāvā hōha dhammēkkacittā // PaumaCa.100


iya paümacariē añjagāsundarīvīvāhavihāṇō nāma pannarasamō uddēsaō samattō


---------------------------------------------------------------------
[pavaṇaṁjaya-aṁjaṇāsuṁdarībhōgavihāṇāhiyārō]

[añjanāyāstyāgaḥ paridēvanaṁ ca —]
sariūṇa missakēsī-vayaṇaṁ pavaṇaṁjaēṇa ruṭēṇaṁ
cattā mahindataṇayā, dukkhiyamaṇasā akayadōsā // PaumaCa.1

virahāṇalataviyaṅgī, na labhaï vidāṇalōyaṇā nidaṁ
vāmakaradhariyavayaṇā, vōukumāra vicintantī // PaumaCa.2

ukkaṇṭhiya ti gāḍhaṁ, nayaṇajalāsittamaliṇathaṇajuyalā
hariṇī va vāhabhīyā, acchaï maggaṁ palōyantī // PaumaCa.3


[p. 161]
aïtaṇuiyasabaṅgī, kaḍisuttaya-kaḍayasiḍhiliyābharaṇā
bhārēṇa aṁsuyassa ya, jāi mahantaṁ paramakhēyaṁ // PaumaCa.4

vavagayadappucchāhā, dukkhaṁ dhārēi aṅgamaṅgāim̐
ēmēva sunnahiyayā, palavaï annannavayaṇāī // PaumaCa.5

pāsāyatalatthā ciya, mōhaṁ gacchaï puṇō puṇō bālā
navaraṁ āsāsijjaï, sōyalapavaṇēṇa phusiyaṅgī // PaumaCa.6

miu-mahura-mammaṇāē, jaṁpaï vāyāe dīṇavayaṇāī
aïtaṇuō vi mahāyasa!, tujjha'varāhō maē na kaō // PaumaCa.7

muñcasu kōvārambha, pasiyasu mā ēva niṭhurō hōhi
paṇivaïyavacchalā kila, hōnti maṇussā mahiliyāṇaṁ // PaumaCa.8

ēyāṇi ya annāṇi ya, jaṁpantī tattha dīṇavayaṇāī
aha sā mahindataṇayā, gamēi kālaṁ ciya bahuttaṁ // PaumaCa.9

[rāvaṇasya varuṇēna saha virōdhaḥ —]
ētthantarē virōhō, jāō aïdāruṇō raṇārambhō
rāvaṇa-varuṇāṇa taō, dōṇha vi puṇa dappiyabalāṇaṁ // PaumaCa.10

laṅkāhivēṇa dūō, varuṇassa ya pēsiō aïturantō
gantūṇa paṇamiūṇa ya, kayāsaṇō bhaṇaï vayaṇāiṁ // PaumaCa.11

vijjāharāṇa sāmī, varuṇa! tumaṁ bhaṇaï rāvaṇō ruṭṭhō
kuṇaha paṇāmaṁ va phuḍaṁ, aha ṭhāhi raṇē savaḍahuttō // PaumaCa.12

hasiūṇa bhaṇaï varuṇō, dūyāhama! kō si rāvaṇō nāmaṁ?
na ya tassa sirapaṇāmaṁ, karēmi āṇāṣamāṇaṁ vā // PaumaCa.13

na ya sō vēsamaṇō haṁ, nēya jamō na ya sahassakiraṇō vā
jō divasatthabhīō, kuṇaï paṇāmaṁ tuhaṁ dīṇō // PaumaCa.14

varuṇēṇaṁ uvaladdhō, dūō jaṁ ēva pharusavayaṇēhiṁ
tō rāvaṇassa gantuṁ, kahēi sabaṁ jahābhaṇiyaṁ // PaumaCa.15

sōūṇa dūyavayaṇaṁ, ruṭṭhō laṅkāhivō bhaṇaï ēvaṁ
divatthēhi viṇā mae, avassa varuṇō jiṇēyavō // PaumaCa.16

ētthantarē payaṭṭō, dasāṇaṇō sayalabalakayāḍōvō
saṁpattō varuṇapuraṁ, maṇi-kaṇayavicittapāyāraṁ // PaumaCa.17

sōūṇa rāvaṇaṁ sō samāgayaṁ puttabalasamāuttō
raṇaparihatthucchāhō, viṇiggaō abhimuhō varuṇō // PaumaCa.18

rāīvapuṇḍarīyā, puttā battīsaïṁ sahassāiṁ
sannaddha-baddha-kavayā, abhiṭṭā rakkhasabhaḍāṇaṁ // PaumaCa.19


[p. 162]
annōnnasatthabhajanta-saṁkulaṁ huyavahuṭṭhiyaphuliṅgaṁ
aïdāruṇaṁ pavattaṁ, jujhaṁ vivaḍantavarasuhaḍaṁ // PaumaCa.20

raha-gaya-turaṅga-jōhā, samarē jujjhanti abhimuhāvaḍiyā
sara-satti-khagga-tōmara-cakkāuha-mōggarakaraggā // PaumaCa.21

rakkhasabhaḍēhi bhaggaṁ, varuṇabalaṁ vivaḍiyā''sa-gaya-jōhaṁ
daṭṭa ṇa palāyantaṁ, jalakantō abhimuhīhūō // PaumaCa.22

varuṇēṇa balaṁ bhaggaṁ, ōsariyaṁ pēcchiūṇa dahavayaṇō
abbhiḍaï rōsapasariya–sarōhanivahaṁ vimuñcantō // PaumaCa.23

varuṇassa rāvaṇassa ya, vaṭṭantē dāruṇē mahājujjhē
tāva ya varuṇasuēhiṁ, gahiō kharadūsaṇō samarē // PaumaCa.24

daṭṭha ṇa dūsaṇaṁ sō, gahiō mantīhi rāvaṇō bhaṇiō
jujjhantēṇa pahu! tumē, avassa mārijjaē kumarō // PaumaCa.25

kāūṇa saṁpahāraṁ, samayaṁ mantīhi rakkhasāhibaī
kharadūsaṇajīyatthē, raṇamajjhāō samōsariō // PaumaCa.26

pāyālapuravaraṁ sō, pattō mēlēi sabasāmantē
palhāyakhēyarassa vi, sigdhaṁ purisaṁ visajjēi // PaumaCa.27

[pavanañjayasya raṇārthaṁ nissaraṇam —]
gantūṇa paṇamiūṇa ya, palhāyanivassa kahaï saṁbandhaṁ
rāvaṇa-varuṇāṇa raṇaṁ, dūsaṇagahaṇaṁ jahāvattaṁ // PaumaCa.28

paḍiyāgaō mahappā, pāyālapuraṭṭhiō sasāmantō
mēlēi rakkhasavaī, ahamavi vīsajjiō tujhaṁ // PaumaCa.29

sōūṇa vayaṇamēyaṁ, palhāō takkhaṇē gamaṇasajjō
pavaṇaṁjaēṇa dhariō, accha tumaṁ tāva vīsatthō // PaumaCa.30

santēṇa maē sāmiya!, kīsa tumaṁ kuṇasi gamaṇaārambhaṁ?
āliṅgaṇaphalamēyaṁ, dēmi ahaṁ tujjha sāhīṇaṁ // PaumaCa.31

bhaṇiō ya naravaīṇaṁ bālō si tumaṁ adiṭṭhasaṁgāmō
acchasu putta! gharagaō kīlantō niyayakīlāē // PaumaCa.32

mā tāya! ēva jaṁpasu, bālō tti ahaṁ adiṭṭharaṇakajjō
kiṁ vā mattavaragaē, sīhakisōrō na ghāēi? // PaumaCa.33


[p. 163]
palhāyanaravaīṇaṁ, tāhē vīsajjiō pavaṇavēgō
bhaṇiō ya patthivajayaṁ, puttaya! pāvantaō hōhi // PaumaCa.34

tātassa sirapaṇāma, kāuṁ āpucchiūṇa sē jaṇaṇiṁ
āharaṇabhūsiyaṅgō, viṇiggaō sō sabhavaṇāō // PaumaCa.35

sahasā purammi jāō, ullōllō niggaō pavaṇavēgō
sōūṇa añjaṇā vi ya, taṁ sadaṁ niggayā turiyaṁ // PaumaCa.36

aïpasarantasiṇēhā, thambhallīṇā paī palōyantī
varasālibhañjiyā iva, diṭṭhā bālā jaṇavaēṇaṁ // PaumaCa.37

pēcchaï ya taṁ kumāraṁ, mahindataṇayā narindamaggammi
pulayantī na ya tippaï, kuvalayadalasarisanayaṇēhiṁ // PaumaCa.38

pavaṇaṁjaēṇa vi taō, pāsāyatalaṭṭhiyā palōyantī
dūraṁ uviyaṇijjā, ukkā iva añjaṇā diṭṭhā // PaumaCa.39

taṁ pēcchiūṇa ruṭṭhō, pavaṇagaī rōsapasariyasarīrō
bhaṇaï ya ahō! alajjā, jā majjha uvaṭṭhiyā puraō // PaumaCa.40

raïūṇa añjaliuḍaṁ, calaṇapaṇāmaṁ ca tassa kāūṇa
bhaṇaï uvālambhantī, dūrapavāsō tumaṁ sāmī! // PaumaCa.41

vaccantēṇa pariyaṇō, sabō saṁbhāsiō tumē sāmi!
na ya annamaṇagaēṇa vi, ālattā haṁ akayapuṇṇā // PaumaCa.42

jīyaṁ maraṇaṁ pi tumē, āyattaṁ majjha natthi saṁdēhō
jaï vi hu jāsi pavāsaṁ, taha vi ya amhē sarējjāsu // PaumaCa.43

ēvaṁ palavantōē, pavaṇagaī mattagayavarārūḍhō
niggantūṇa purāō, uvaṭṭhiō māṇasasarammi // PaumaCa.44

vijjābalēṇa raïō, tattha nivēsō gharā-''saṇāīō
tāva ciya atthagiriṁ, kamēṇa sūrō samallīṇō // PaumaCa.45

[sandhyāvarṇanam , pavanañjayēna añjanāyāḥ smaraṇam ca —]
aha sō saṁjhāsamaē, bhavaṇa-gavakkhantarēṇa pavaṇagaī
pēcchaï saraṁ surammaṁ, nimmalavarasalilasaṁpuṇṇaṁ // PaumaCa.46

macchēsu kacchabhēsu ya, sārasa-haṁsēsu payaliyataraṅgaṁ
gumugumugumantabhamaraṁ, sahassapattēsu saṁchannaṁ // PaumaCa.47

aïdāruṇappayāvō, lōē kāūṇa dīharajaṁ sō
atthāō divasayarō, avasāṇē naravaī cēva // PaumaCa.48


[p. 164]
diyahammi viyasiyāī, niyayaṁ bhamaraülachaḍḍiyadalāī
maülēnti kuvalayāī, diṇayaravirahammi duhiyāiṁ // PaumaCa.49

aha tē haṁsāīyā, saüṇā līlāiuṁ saravarammi
daṭuṁ, saṁjhāsamayaṁ, gayā ya niyayāim̐ ṭhāṇāiṁ // PaumaCa.50

tatthēkkā cakkāī, diṭṭhā pavaṇaṁjaēṇa kubantī
ahiyaṁ samāulamaṇā, ahiṇavavirahaggitaviyaṅgī // PaumaCa.51

uddhāi calaï vēvaï, vihuṇaï pakkhāvaliṁ viyambhantī
taḍapāyavē vilaggaï, puṇaravi salilaṁ samalliyaï // PaumaCa.52

vihaḍēi paümasaṇḍaṁ, daïyayasaṅkāe cañcupaharēhiṁ
uppayaï gayaṇamaggaṁ, sahasā paḍisaddayaṁ sōuṁ // PaumaCa.53

garuyapiyavirahaduhiyaṁ, cakkiṁ daṭṭha ṇa tamgayamaṇēṇaṁ
pavaṇaṁjaēṇa sariyā, mahindataṇayā cirapamukkā // PaumaCa.54

bhaṇiūṇa samāḍhattō, hā! kaṭuṁ jā maē akajjēṇaṁ
mūḍhēṇa pāvaguruṇā, cattā varisāṇi bāvīsaṁ // PaumaCa.55

jaha ēsā cakkāī, gāḍhaṁ piyavirahadukkhiyā jāyā
taha sā majjha piyayamā, sudīṇavayaṇā gamaï kālaṁ // PaumaCa.56

jaï nāma akaṇṇasuhaṁ, bhaṇiyaṁ sahiyāe tīe pāvāē
tō kiṁ maē vimukkā, pasayacchī dōsaparihīṇā? // PaumaCa.57

paricintiūṇa ēvaṁ, vāukumārēṇa pahasiō bhaṇiō
ṭhūṇa cakavāī, sariyā mē añjaṇā bhajjā // PaumaCa.58

ēntēṇa maē diṭṭhā, pāsāyatalaṭṭhiyā palōyantī
vavagayasiri-sōhamgā, himēṇa pahayā kamaliṇi ca // PaumaCa.59

taṁ ciya karēhi supurisa!, aja uvāyaṁ akālahīṇammi
jēṇa ciravirahaduhiyā, pēcchāmi ahañjaṇā bālā // PaumaCa.60

parimuṇiyakajjanihasō, pavaṇagaī bhaṇaï pahasiō mittō
mōttūṇa tattha gamaṇaṁ, annōvāyaṁ na pēcchāmi // PaumaCa.61

pavaṇaṁjaēṇa turiyaṁ, saddāvēūṇa mōggarāmaccō
ṭhaviō ya sēnnarakkhō, bhaṇiō mēruṁ ahaṁ jāmi // PaumaCa.62

candaṇakusumavihatthā, dōṇṇi vi gayaṇaṅgaṇēṇa vaccantā
rayaṇīē turiyacavalā, saṁpattā añjaṇābhavaṇaṁ // PaumaCa.63

tō pahasiō ṭhavēḍaṁ, gharassa aṁggīvaē ṣavaṇavēgaṁ
anbhintaraṁ paviṭṭhō, diṭṭhō bālāe sahasa tti // PaumaCa.64


[p. 165]
bhaṇiō ya bhō! tuma kō?, kēṇa va kajjēṇa āgaō ētthaṁ?
tō paṇamiūṇa sāhaï, mittō haṁ pavaṇavēgassa // PaumaCa.65

sō tujjha 'piō sundari!, ihāgaō tēṇa pēsiō turiyaṁ
nāmēṇa pahasiō haṁ, mā sāmiṇi! saṁsayaṁ kuṇasu // PaumaCa.66

sōūṇa sumiṇasarisaṁ, bālā pavaṇañjayassa āgamaṇaṁ
bhaṇaï ya kiṁ hasasi tumaṁ?, pahasiya! hasiyā kayantēṇaṁ // PaumaCa.67

ahavā kō tuha dōsō?, dōsō cciya majjha puvakammāṇaṁ
jā haṁ piyaparibhūyā, paribhūyā sabalōēṇaṁ // PaumaCa.68

bhaṇiyā ya pahasiēṇaṁ, sāmiṇi! mā ēva dukkhiyā hōhi
sō tujjha hiyayaïṭṭhō, ētthaṁ ciya āgaōbhavaṇē // PaumaCa.69

kacchantaraṭṭhiō sō, vasantamālāe kayapaṇāmāē
pavaṇaṁjaō kumārō, pavēsiō vāsabhavaṇammi // PaumaCa.70

abbhuṭṭhiyā ya sahasā, daïyaṁ daṭhūṇa añjaṇā bālā
ōṇamiyaüttamaṅgā, tassa ya calaṇañjalī kuṇaï // PaumaCa.71

pavaṇañjaōvaviṭṭhō, kusumapaḍōcchaïyarayaṇapallaṅkē
harisavasubbhinnaṅgī, tassa ṭhiyā añjaṇā pāsē // PaumaCa.72

kacchantarammi bīē, vasantamālā samaṁ pahasiēṇaṁ
acchaï viṇōyamuhalā, kahāsu vivihāsu jaṁpantī // PaumaCa.73

[pavanañjayāñjanayōḥ mōlanam —]
tō bhaṇaï pavaṇavēgō, jaṁ si tuma sāsiyā akajjēṇaṁ
taṁ mē khamāhi sundari!, avarāhasahassasaṁghāyaṁ // PaumaCa.74

bhaṇaï ya mahindataṇayā, nāha! tumaṁ nanthi kōi avarāhō
sumariya maṇōrahaphalaṁ, saṁpaï nēhaṁ vahējjāsu // PaumaCa.75

tō bhaṇaï pavaṇavēgō, sundari! pamhusasu sabaavarāhē
hōhi supasannahiyayā, ēsa paṇāmō kaō tujhaṁ // PaumaCa.76

āliṅgiyā sanēha, kuvalayadalasarisakōmalasarīrā
vayaṇaṁ piyassa aṇimisa-nayaṇēhi va piyaï aṇurāyaṁ // PaumaCa.77

ghaṇanēhanibbharāṇaṁ, dōṇha vi aṇurāyaladdhapasarāṇaṁ
āvaḍiyaṁ ciya surayaṁ, aṇēgacaḍukammaviṇiōgaṁ // PaumaCa.78

āliṅgaṇa-paricumbaṇa-raïucchāhaṇaguṇēhi susamiddhaṁ
nibaviyavirahadukkhaṁ, maṇatuṭṭiyarañjiyajahicchaṁ // PaumaCa.79


[p. 166]
suratūsavē samattē, dōṇi vi. khēyālasaṅgamaṅgāiṁ
annōnnabhuyāliṅgaṇa-suhēṇa nidaṁ pavannāiṁ // PaumaCa.80

ēvaṁ kamēṇa tāṇaṁ, surayasuhāsāyaladdhaniddāṇaṁ
kiṁcāvasēsasamayā, tāva ya rayaṇī khayaṁ pattā // PaumaCa.81

rayaṇīmuhapaḍibuddhō, pavaṇagaī bhaṇaï pahasiō mittō
uṭṭēhi lahuṁ supurisa!, khandhāvāraṁ pagacchāmō // PaumaCa.82

suṇiūṇa mittavayaṇaṁ, sayaṇāō uṭhṭhiō pavaṇavēgō
uvagr̥hiūga kantaṁ, bhaṇaï ya vayaṇaṁ nisāmēhi // PaumaCa.83

accha tumaṁ vīsatthā, mā ubēyassa dēhi attāṇaṁ
jāva ahaṁ dahavayaṇaṁ, ṭhūṇa lahum̐ niyattāmi // PaumaCa.84

tō virahadukkhabhīyā, calaṇapaṇāmaṁ karēi viṇaēṇaṁ
mammaṇa-mahurullāvā, bhaṇaï ya pavaṇaṁjayaṁ bālā // PaumaCa.85

ajaṁ ciya udusamaō, sāmiya! gabbhō kayāi uyarammi
hōhī vayaṇijjayarō, niyamēṇa tumē parōkkhēṇaṁ // PaumaCa.86

tamhā kahēhi gantuṁ, gurūṇa gabbhassa saṁbhavaṁ ēyaṁ
hōhi bahudīhapēhī, karēhi dōsassa parihāraṁ // PaumaCa.87

aha bhaṇaï pavaṇavēgō, maha nāmāmuddiyaṁ rayaṇacittaṁ
gēṇhasu miyaṅkavayaṇē!, ēsā dōsaṁ paṇāsihii // PaumaCa.88

āpucchiūṇa kantā, vasantamālā ya gayaṇamaggēṇaṁ
niyayaṁ nivēsabhavaṇaṁ, pahasiya-pavaṇaṁjayā pattā // PaumaCa.89

dhammā-'dhammavivāgaṁ, saṁjōga-viōga-sōga-suhabhāvaṁ
nāūṇa jīvalōē, vimalē jiṇasāsaṇē samujjamaha sayā // PaumaCa.90


iya paümacariē pavaṇaṁjayaañjaṇāsundarībhōgavihāṇō nāma sōlasamō uddēsaō samattō


---------------------------------------------------------------------
[aṁjaṇāṇivāsaṇa-haṇuyaüppattiahiyārō]

kēttiyamēttē vi gaē, kālē gabbhappayāsayā bahavē
jāyā vivihavisēsā, mahindataṇayāe dēhammi // PaumaCa.1

pīṇunnayā ya thaṇayā, sāmalavayaṇā kaḍī ya vitthiṇṇā
gabbhabharabhārakantā, gaī ya mandaṁ samubahaï // PaumaCa.2


[p. 167]
ēēhi lakkhaṇēhiṁ, muṇiyā pavaṇaṁjayassa jaṇaṇīē
bhaṇiyā ya jāyagabbhā, pāvē! kantē paütthammi // PaumaCa.3

kāūṇa sirapaṇāmaṁ, kahēi ṣavaṇaṁjayāgamaṁ sabaṁ
muddā ya paccayat, taha vi ya na pasajjaī sāsū // PaumaCa.4

bhaṇaï taō 'kittimaī, jō na vi nāmaṁ pi gēṇhaī tujhaṁ
sō kiha dūrapavāsaṁ, gantūṇa puṇō niyattēi? // PaumaCa.5

dhiddhi! tti duṭṭhasīlē!, niyayakulaṁ nimmalaṁ kayaṁ maliṇaṁ
lōgammi garahaṇijja, ērisakammaṁ jaṇantīē // PaumaCa.6

ēvaṁ bahuppayāraṁ, uvalambhēūṇa tattha kittimaī
āṇavaï kammakāra, nēha imaṁ piyaharaṁ sigdhaṁ // PaumaCa.7

laddhāēsēṇa taō, samayaṁ sahiyāe añjaṇā turiyaṁ
jāṇammi samārūḍhā, mahindanayarāmuhaṁ nīyā // PaumaCa.8

saṁpattā ya khaṇēṇaṁ, pāvō mōttūṇa puravarāsannē
khāmēūṇa niyattō, tāva ya atthaṁgaō sūrō // PaumaCa.9

jāē tamandhayārē, bālā paridēviūṇa āḍhattā
hāhakāramuharavā, dasa vi disāō palōyantī // PaumaCa.10

bhaṇaï ya vasantamālē!, pāvaṁ aïdāruṇaṁ purāciṇṇaṁ
jēṇēsa ayasapaḍahō, puhaïyalē tāḍiō majjhaṁ // PaumaCa.11

ēka ciya jāva na vī, dukkhaṁ vōlēi jaṇiyaṣiyavirahaṁ
tāva ya uvaṭṭhiyaṁ mē, bīyaṁ avavāyasaṁbandhaṁ // PaumaCa.12

kiṁ majjha payāvaïṇā, imaṁ sarīraṁ aladdhasuhasāyaṁ
bahudukkhasannihāṇaṁ, jāṇantēṇēva nimmaviyaṁ? // PaumaCa.13

bhaṇaï ya vasantamālā, bālē! kiṁ vilaviēṇa raṇṇammi?
puvakayaṁ nimmāyaṁ, aṇuhaviyacaṁ avimaṇāē // PaumaCa.14

kayapallavōvahāṇē, vasantamālāe viraïē sayaṇē
subaï khaṇaladdhaniddā, paḍiyā cintāsamuddammi // PaumaCa.15

sūruggamammi tō sā, sahīe samayaṁ kulōciyaṁ nayaraṁ
pavisantī dīṇamuhī, paḍiruddhā dāravālēṇaṁ // PaumaCa.16

paḍipucchiyāe siṭuṁ, vasantamālāe dāravālassa
pavaṇaṁjayamāīyaṁ, sarva ciya añjaṇāgamaṇaṁ // PaumaCa.17


[p. 168]
aha sō vi dāravālō, silākavāḍō tti nāma gantūṇaṁ
taṁ cēva vayaṇanihasaṁ, mahindarāyassa sāhēi // PaumaCa.18

jaṁ dāravālaēṇaṁ, siṭuṁ duhiyāgamaṁ saavavāyaṁ
taṁ sōūṇa mahindō, ahōmuhō lajiō jāō // PaumaCa.19

ruṭṭhō pasannakittī, mahindaputtō taō bhaṇaï ēvaṁ
dhāḍēha pāvakammā, bālā kuladūsaṇō ēsā // PaumaCa.20

nāmēṇa mahucchāhō, sāmantō bhaṇaï ēva na ya juttaṁ
duhiyāṇa hōha saraṇaṁ, māyā-vittaṁ mahiliyāṇaṁ // PaumaCa.21

añcantaniṭa ṭhurā sā, kēu(?kitti)maī lōyadhammakayabhāvā
nidōsā ēsa pahū!, bālā niddhāḍiyā tīē // PaumaCa.22

bhaṇaï ya mahindarāyā, puvi pi maē suyaṁ jahā ēsā
ṣavaṇaṁjayassa vēsā, tēṇa ya gabbhassa saṁdēhō // PaumaCa.23

mā hōhii avavāō, majjhaṁ pi imāe saṁkilēsēṇaṁ
bhaṇiō ya dāravālō, dhāḍēha lahuṁ puravarāō // PaumaCa.24

tō dāravālaēṇaṁ, laddhāēsēṇa añjaṇā turiyaṁ
niddhāḍiyā purāō, sahīe samayaṁ paraviēsaṁ // PaumaCa.25

sukumālahattha-pāyā, kharapatthara-visamakaṇṭaïllēṇaṁ
panthēṇa vaccamāṇī, aïgaruyaparissamāvannā // PaumaCa.26

jaṁ jaṁ sayaṇassa gharaṁ, vaccaï āvāsayassa kajjēṇaṁ
taṁ taṁ vārēnti narā, narindasaṁpēsiyā sabaṁ // PaumaCa.27

ēvaṁ dhāḍijjantī, sabēṇa jaṇēṇa niraṇukampēṇaṁ
ghōrāḍaviṁ paviṭṭhā, purisāṇa vi jā bhayaṁ dēi // PaumaCa.28

nāṇāvihagiripaürā, nāṇāvihapāyavēhi saṁchannā
mahaī aṇōrapārā, nāṇāvihasāvayāiṇṇā // PaumaCa.29

vāyā-''yavaparisannā, taṇhāe chuhāe pīḍiyasarīrā
ēguddēsammi ṭhiyā, karēi paridēvaṇaṁ bālā // PaumaCa.30

[añjanāyāḥ paridēvanam —]
hā kaṭṭha ciya pahayā, vihiṇā haṁ vivihadukkhakārīṇaṁ
aṇahēuvaïriēṇaṁ, kē saraṇaṁ vō pavajjāmi? // PaumaCa.31

bhattāravirahiyāṇaṁ, hōi piyā ālaō mahiliyāṇaṁ
maha puṇa puṇṇēhi viṇā, sō vi hu vaïrīsamō jāō // PaumaCa.32


[p. 169]
tāva cciya hiyaïṭṭhā, māūṇa piūṇa bandhavāṇaṁ ca
jāva na dhāḍēi paī, mahilā niyayassa gēhassa // PaumaCa.33

tāva sirī sōhaggaṁ, tāva ya garuyāu hōnti mahilāō
jāva ya paī mahagdhaṁ, siṇēhaṣakkhaṁ samubahaï // PaumaCa.34

māyā piyā ya bhāyā, vacchallaṁ tārisaṁ karēūṇaṁ
avarāhavirahiyāē, kaha majjha paṇāsiyaṁ sarva? // PaumaCa.35

na ya majjha sāsuyāē, na cēva piyarēṇa mūḍhabhāvēṇaṁ
ayasassa mūladaliyaṁ, dōsassa parikkhaṇaṁ na kayaṁ // PaumaCa.36

ēvaṁ bahuppayāraṁ, rōvantī añjaṇā nivārēuṁ
bhaṇaï ya vasantamālā, sāmiṇi! vayaṇaṁ nisāmēhi // PaumaCa.37

avalōiūṇa bālē!, pēccha guhā sundarā samāsannē
ēyaṁ vaccāmu lahuṁ, ētthaṁ puṇa sāvayā ghōrā // PaumaCa.38

gabbhassa mā vivattī, hōhī bhaṇiuṁ vasantamālāē
hatthāvalambiyakarā, nīyā ya guhāmuhaṁ turiyā // PaumaCa.39

diṭṭhō ya tattha samaṇō, silāyalē samayalē suhaniviṭhṭhō
cāraṇaladdhāisaō, jōgārūḍhō vigayamōhō // PaumaCa.40

karayalakayañjalīō, muṇivasahaṁ vandiūṇa bhāvēṇaṁ
tatthēva niviṭṭhāō, dōṇṇi vi bhayavajjiyaṅgīō // PaumaCa.41

tāva ya jhāṇuvaōgē, saṁpuṇṇē sāhavō vi juvaīō
dāūṇa dhammalāhaṁ, pucchaï dēsē kahiṁ tumhē? // PaumaCa.42

tō paṇamiūga sāhū, vasantamālā kahēi saṁbandhaṁ
ēsā mahindadhūyā, nāmēṇaṁ añjaṇā cēva // PaumaCa.43

pavaṇaṁjayassa mahilā, lōē gabbhāvavāyakayadōsā
bandhavajaṇēṇa cattā, ēttha paviṭṭhā araṇṇammi // PaumaCa.44

kēṇa va kajēṇa imā, vēsā kantassa sāsuyāē ya?
aṇuhavaï mahādukkhaṁ, kassa va kammassa udaēṇaṁ? // PaumaCa.45

kō vā ya mandapuṇṇō, jīvō ēyāe gabbhasaṁbhūō?
jassa kaēṇa mahāyasa! jīvassa vi saṁsayaṁ pattā // PaumaCa.46

tattō sō amiyagaī, kahēi savaṁ tināṇasaṁpannō
kammaṁ parabhavajaṇiyaṁ, phuḍa-viyaḍatthaṁ jahāvattaṁ // PaumaCa.47


[p. 170]
[añjanāgarbhapūrvabhavacaritam —]
iha jambuddīvavarē, piyanandī nāma mandirapurammi
tassa jayā varamahilā, puttō sē hōi damayantō // PaumaCa.48

aha annayā kayāī, damayantō patthiō varujjāṇaṁ
purajaṇakayaparivārō, kīlaï raïsāgarōgāḍhō // PaumaCa.49

ramiūṇa taō suiraṁ, pēcchaï sāhuṁ tahiṁ guṇasamiddhaṁ
gantr̥̄ṇa tāṇa pāsē, dhamma sōūṇa paḍibuddhō // PaumaCa.50

dāūṇa bhāvasuddhaṁ, sattaguṇaṁ phāsuyaṁ muṇivarāṇaṁ
saṁjama-tava-niyamaraō, kālagaō suravarō jāō // PaumaCa.51

divā-'maladēhadharō, surasōkkhaṁ bhuñjiūṇa cirakālaṁ
caviō ya ihā''yāō, jambuddīvē varapurammi // PaumaCa.52

harivāhaṇassa puttō, jāō gabbhē piyaṅgulacchīē
nāmēṇa sīhacandō, sabakalāpāraō suhaō // PaumaCa.53

jiṇadhammabhāviyamaṇō, kālaṁ kāūṇa varavimāṇammi
siri-kitti-lacchinilaō, dēvō jāō mahīḍḍīō // PaumaCa.54

tattō vi dēvasōkkhaṁ, bhōttūṇa cuō ihēva vēyaḍḍē
kaṇaōyarīe gabbhē, sukaṇṭhaputtō samuppannō // PaumaCa.55

aha sīhavāhaṇō sō, aruṇapuraṁ bhuñjiūṇa cirakālaṁ
lacchīharassa pāsē, nikkhantō vimalajiṇatitthē // PaumaCa.56

kāūṇa tavamuyāraṁ, ārāhiya saṁjamaṁ tavabalēṇaṁ
jāō lantayakappē, dēvō divēṇa rūvēṇaṁ // PaumaCa.57

taṁ amarapavarasōkkhaṁ, bhōttūṇa cuō mahindataṇayāē
gabbhammi samāvannō, iha jīvō puba kammēhiṁ // PaumaCa.58

ēsō tē parikahiō, imassa gabbhassa saṁbhavō bhaddē!
tuha sāmiṇīe hēḍaṁ, suṇēhi ghaṇavirahadukkhassa // PaumaCa.59

[añjanāpūrvabhavacaritam —]
ēsā āsi parabhavē, bālā kaṇaōyarī mahādēvī
lacchi ti nāma taïyā, tīe savattī tahiṁ bīyā // PaumaCa.60

sammattabhāviyamaī, sā lacchī ṭhāviūṇa jiṇapaḍimā
accēi payayamaṇasā, thuṇaï ya thuimaṅgalasaēhiṁ // PaumaCa.61

tō niyayasavattīē, gāḍhaṁ kaṇaōyarīe ruvāē
ghēttaṇa siddhapaḍimā, ṭhaviyā gharabāhirudēsē // PaumaCa.62


[p. 171]
nāmēṇa saṁjamasirī, taïyā ajjā kaēṇa bhikkhāē
nayaramma paribhamantī, pēcchaï gharabāhirē paḍimā // PaumaCa.63

muṇiyaparamatthasārā, ajjā kaṇaōyariṁ bhaṇaï ēttō
bhaddē! suṇāhi vayaṇaṁ, jaṁ tujjha hiyaṁ ca patthaṁ ca // PaumaCa.64

naraya-tiriēsu jīvō, hiṇḍantō niyayaṣāvapaḍibaddhō
dukkhēhi māṇusattaṁ, pāvaï kammāvasēsēṇaṁ // PaumaCa.65

taṁ cēva tumē laddhaṁ, māṇusajammaṁ kulaṁ ciya visiḍhēṁ
hōūṇa ērisaguṇā, mā kuṇasu duguñchiyaṁ kammaṁ // PaumaCa.66

jō jiṇa-gurupaḍikuṭṭhō, purisō mahilā va hōi jiyalōē
sō hiṇḍaï saṁsārē, dukkhasahassāi pāvēntō // PaumaCa.67

sōūṇa ajjiyāē, vayaṇaṁ kaṇaōyarī supaḍibuddhā
ṭhāvēi cēiyaharē, jiṇavarapaḍimā payattēṇaṁ // PaumaCa.68

jāyā gihidhammarayā, kālaṁ kāūṇa saṁjamaguṇēṇaṁ
dēvī hōūṇa cuyā, uppannā añjaṇā ēsā // PaumaCa.69

jaṁ bāhirammi paḍimā, ṭhaviyā ēyāe rāga-dōsēṇaṁ
taṁ ēsa mahādukhaṁ, aṇuhūyaṁ rāyadhūyāē // PaumaCa.70

gēṇhasu jiṇavaradhammaṁ, bālē! saṁsāradukkhanāsayaraṁ
mā puṇaravi ghōrayarē, bhamihisi bhavasāyarē ghōrē // PaumaCa.71

jō tujjha ēsa gabbhō, hōhī puttō guṇāhiō lōē
sō vijjāharaïḍḍēi, sammattaguṇaṁ ca pāvihii // PaumaCa.72

thōvadivasēsu bālē!, daïēṇa samaṁ samāgamō tujhaṁ
hōhī nissaṁdēhaṁ, bhayamukēyaṁ vivajēhi // PaumaCa.73

bhāvēṇa vandiō sō, samaṇō dāūṇa tāṇa āsīsaṁ
uppaïya nahayalēṇaṁ, niyayaṭṭhāṇaṁ gaō dhīrō // PaumaCa.74

paliyaṅkaguhāvāsē, tōē uvagaraṇa-bhōyaṇāīyaṁ
sabaṁ vasantamālā, karēi vijjāniōgēṇaṁ // PaumaCa.75

ēvaṁ kamēṇa sūrō, atthāō sayalakiraṇaparivārō
utthariūga pavattō, bahalatamō kajalasavaṇṇō // PaumaCa.76

tāva cciya saṁpattō, sīhō daḍhadāḍhakēsarāruṇiō
pajjaliyanayaṇajuyalō, lalantajīhō kayantō va // PaumaCa.77

taṁ pēcchiūṇa sīhaṁ, dōṇi vi bhayavihalapuṇṇavayaṇāō
añcantamasaraṇāō, dasa vi disāō palōyanti // PaumaCa.78


[p. 172]
daṭuṁ vasantamālā, tihatthamēttaṭṭiyaṁ gayavarāriṁ
pāsēsu añjaṇaē, kurali ba nahaṅgaṇē bhamaï // PaumaCa.79

hāhā! hayā si muddhē!, puvaṁ dōhaggavirahadukkhaṇaṁ
bandhavajaṇēṇa cattā, puṇaravi sīhēṇa paḍiruddhā // PaumaCa.80

ēsā mahindataṇayā, pavaṇaṁjayagēhiṇī guhāmajjhē
sīhēṇa khajjamāṇī, rakkhasu vaṇadēvaē! turiyaṁ // PaumaCa.81

daṭū ṇa guhāvāsī, maṇicūlō nāma tattha gandhabō
kāūṇa saraharūvaṁ, dhāḍēi guhāu pañcamuhaṁ // PaumaCa.82

sīhabhayammi vavagaē, saṁpaḍiē jīviyavaē bālā
sayaṇijjammi nisaṇṇā, vasantamālāe raïyammi // PaumaCa.83

tāva cciya gandhavō, bhaṇiō dēvīe cittamālāē
sāmiya! gāyasu gīyaṁ, ēyāṇaṁ sajjhasāvaharaṁ // PaumaCa.84

tō gāiuṁ ṣavattō, gandhavō maṇaharaṁ saha piyāē
varavīṇāgahiyakarō, jiṇavarathuimaṅgalasaṇāhaṁ // PaumaCa.85

sōūṇa gīyasadaṁ, mahindataṇayā vasantamālā ya
vavagayabhayāu dōṇṇi vi, acchanti tahiṁ guhāvāsē // PaumaCa.86

jāē pabhāyasamaē, nāṇāvihajalaya-thalayakusumēhiṁ
muṇisuvayassa calaṇē, accēnti visuddhabhāvāō // PaumaCa.87

acchanti tattha dōṇi vi, jiṇapūyā-bandaṇujjayamaīō
gandhavō cciya tāō rakkhaï niyayaṁ payattēṇaṁ // PaumaCa.88

[añjanāyāḥ putraprasūtiḥ —]
aha añjaṇā kayāī, vasantamālāē viraïe sayaṇē
varadārayaṁ pasūyā, yubadisā cēva divasayaraṁ // PaumaCa.89

tassa pabhāvēṇa guhā, varataruvarakusuma-pallavasaṇāhā
jāyā kōilamuhalā, mahuyarajhaṁkāragīyaravā // PaumaCa.90

ghēttūṇa bālaya sā, ucchaṅgē añjaṇā ruyaï muddhā
kiṁ vaccha! karēmi tuhaṁ, ētthāraṇṇē apuṇṇā haṁ? // PaumaCa.91

ēsa piyā tē puttaya! ahavā māyāmahassa ya gharammi
jaï tujjha jammasamaō, hōntō vi taō mahāṇandō // PaumaCa.92

tujjha pasāēṇa ahaṁ, puttaya! jīvāmi natthi saṁdēhō
païsayaṇavippamukkā, jūhapaṇaṭṭhā maī cēva // PaumaCa.93


[p. 173]
bhaṇaï ya vasantamālā, sāmiṇi chaḍḍa hi paribhavaṁ sabaṁ
na ya hōi aliyavayaṇaṁ, jaṁ purva muṇivarāiṭuṁ // PaumaCa.94

[añjanāyāḥ mātulamīlanama —]
ēyaṁ tāṇa palāvaṁ, suṇiūṇa nahaṅgaṇāu ōiṇṇō
sayalaparivārasahiō, tāva ya vijjāharō sahasā // PaumaCa.95

pēcchaï guhāpaviṭṭhō, juvaīō dōṇṇi rūvakaliyāō
pucchaï kivālayamaṇō, kattō si ihā''gayā tubbhē? // PaumaCa.96

bhaṇaï ya vasantamālā, supurisa! ēsā mahindanivadhūyā
nāmēṇa añjaṇā vi hu, mahilā pavaṇaṁjayabhaḍassa // PaumaCa.97

sō annayā kayāī, kāūṇa imāe gabbhasaṁbhūī
caliō sāmisayāsaṁ, na ya kēṇaï tattha pariṇāō // PaumaCa.98

diṭṭhā ya sāsuyāē, gurubhārā ēsa mūḍhahiyayāē
kāūṇa duṭṭasīlā, piubhavaṇaṁ pēsiyā sigdhaṁ // PaumaCa.99

tēṇa vi ya mahindēṇaṁ, nicchūḍhā tibadōsabhīēṇaṁ
samayaṁ maē paviṭṭhā, ēsā raṇaṁ mahāghōraṁ // PaumaCa.10

ēsā dōsavimukkā, rayaṇīē ajja pacchimē jāmē
varadārayaṁ pasūyā, paliyaṅkaguhāe majjhammi // PaumaCa.101

ēyaṁ ciya parikahiē, jaṁpaï vijjāharō suṇasu bhaddē!
nāmēṇa cittabhāṇū , majjha piyā kuruvaraddīvē // PaumaCa.102

paḍisujjaü tti ahayaṁ, sundaramālāe kucchisaṁbhūō
varahiyayasundarīē, bhāyā ya mahindabhajjāē // PaumaCa.103

maha ēsa bhaïṇidhūyā, bālā cirakāladiṭṭhapamhuṭṭhā
sābhinnāṇēhi puṇō, muṇiyā sayaṇāṇurāēṇaṁ // PaumaCa.104

nāūṇa māulaṁ sā, ruvaï vaṇē tattha añjaṇā kaluṇaṁ
ghaṇadukkhavēḍhiyaṅgī, vasantamālāe samasahiyā // PaumaCa.105

vārēūṇa ruyantī, bhaṇiō paḍisujjaēṇa gaṇiyaṇṇū
nakkhatta-karaṇa-jōgaṁ, kahēhi ēyassa bālassa // PaumaCa.106

sō bhaṇaï ajja diyahō, vibhāvasū bahulaaṭṭhamī ya cēttassa
samaṇō cciya nakkhattaṁ, bambhā uṇa bhaṇṇaē jōgō // PaumaCa.107

mēsammi ravī tuṅgō, vaṭṭaï mayarē sasī ya samaṭhāṇē
ārō vasabhē gamaṇō, kulirammi ya bhaggavō tuṅgō // PaumaCa.108

gurusaṇi mōṇē tuṅgā, buhō ya kaṇṇaṁmi vaṭṭaē uccō
sāhinti rāyariddhiṁ, imassa bālassa jōgattaṁ // PaumaCa.109


[p. 174]
supurisa! subhō muhuttō, udaō mīṇassa āsi tavēlaṁ
sabē gahā'ṇukūlā, viddhiṭṭhāṇēsu vanti // PaumaCa.110

ēvaṁ mahānimittaṁ, bhaṇiyaṁ bala-bhōga-rajja-sāmiddhī
bhōttūṇa ēsa bālō, siddhisuhaṁ cēva pāvihiī // PaumaCa.111

nakkhattapāḍhayaṁ pi ya, saṁpūēūṇa tattha paḍisūrō
tō bhaṇaï bhāiṇējjī, haṇuruhanayaraṁ pagacchāmō // PaumaCa.112

tō niggayā guhāō, ṭhāṇanivāsiṁ suraṁ khamāvēuṁ
vaccaï nahaṅgaṇēṇaṁ, varakaṇayavimāṇamārūḍhā // PaumaCa.113

ucchaṅgavaṭṭhiyataṇū, bālō daṭṭaṇa khiṅkhiṇōnālaṁ
mīṇō va samucchaliuṁ, paḍiō giriṇō silāvaṭṭē // PaumaCa.114

daṭū ṇa suyaṁ paḍiyaṁ, rōyantī bhaṇaï añjaṇā kaluṇaṁ
dāūṇa nihī majhaṁ, acchīṇi puṇō avahiyāṇi // PaumaCa.115

tō sā mahindataṇayā, samayaṁ paḍisujjaēṇa avaïṇṇā
hāhākāramuharavā, pēcchaï ya silāyalē bālaṁ // PaumaCa.116

niruvahayaṅgōvaṅgō, gahiō bālāe paramatuṭṭāē
paḍisujjaēṇa vi taō, pasaṁsiō harisiyamaṇēṇaṁ // PaumaCa.117

jāṇavimāṇārūḍhā, samayaṁ puttēṇa añjaṇā turiyaṁ
bahutūramaṅgalēhi, pavēsiyā haṇuruhaṁ nayaraṁ // PaumaCa.118

nammūsavō mahantō, tassa kaō khēyarēhi tuṭṭēhiṁ
dēvēhi dēvalōē, najjaï indē samuppannē // PaumaCa.119

bālattaṇammi jēṇaṁ, sēlō ācuṇṇiō ya paḍiēṇaṁ
tēṇaṁ ciya sirisēlō, nāmaṁ paḍisujjaēṇa kayaṁ // PaumaCa.120

haṇuruhanayarammi jahā, sakkārō pāviō aïmahantō
haṇuō tti tēṇa nāmaṁ, bīyaṁ ṭhaviyaṁ guruyaṇēṇaṁ // PaumaCa.121

sabanaṇāṇandayarō, tammi purē surakumārasamarūvō
acchaï parikīlantō, suhēṇa jaṇaṇīe hiyaïṭṭhō // PaumaCa.122

ēva narā suṇiūṇa mahantaṁ, puvakayaṁ bahudukkhavivāyaṁ
saṁjamasuṭṭiyaüjjuyabhāvā, hōha sayā vimalē jiṇadhammē // PaumaCa.123


iya paümacariē haṇuyasaṁbhavavihāṇō nāma sattarasamō uddēsaō samattō


---------------------------------------------------------------------

[p. 175]
[pavaṇaṁjaya-aṁjaṇāsundarīsamāgamavihāṇaṁ]

[pavanañjayēna añjanāyā gavēṣaṇā —]
ēvaṁ tē magahāhiva!, kahiyaṁ sirisēlajammasaṁbandhaṁ
ēttō suṇāhi saṁpaï, pavaṇaṁjayakāraṇaṁ sarva // PaumaCa.1

pavaṇaṁjaēṇa ēttō, gantuṁ laṅkāhivaṁ paṇamiūṇaṁ
laddhāēsēṇaṁ ciya, varuṇēṇa samaṁ kayaṁ jujhaṁ // PaumaCa.2

saṁgāmammi pavattē. varuṇaṁ uvaüṭṭhiūṇa pavaṇagaī
kārēi saṁdhisamayaṁ, jalakantō dūsaṇaṁ muyaha // PaumaCa.3

laṅkāhivēṇa ēttō, sammāṇēūṇa tattha pavaṇagaī
vīsajiō ya baccaï, sapuraṁ gayaṇēṇa turantō // PaumaCa.4

pavisaraï niyayanayaraṁ, gurūṇa kāūṇa saharisō viṇayaṁ
kantāsamū suyamaṇō, allīṇō añjaṇābhavaṇaṁ // PaumaCa.5

tattha bhavaṇē niviṭṭhō, saṁbhāsēūṇa pariyaṇaṁ sayalaṁ
kantaṁ apēcchamāṇō, pucchaï pavaṇaṁjaō mittaṁ // PaumaCa.6

parimuṇiyakāraṇēṇaṁ, siḍhē mittēṇa tujjha sā mahilā
nīyā mahindanayaraṁ, tattha'cchaï piiharē bālā // PaumaCa.7

ēvaṁ ca kahiyamēttē, mahindanayaraṁ gaō pavaṇavēgō
daṭṭha ṇa niyayasasuraṁ, riyaï taō añjaṇābhavaṇaṁ // PaumaCa.8

tattha vi ya apēcchantō, kantāvirahaggitaviyasabaṅgō
bhavaṇēkkavarataruṇī, pucchaï kattō mahaṁ bhajjā? // PaumaCa.5

tīē vi tassa siṭuṁ, sā mahilā tujjha gabbhadōsēṇaṁ
avavāyajaṇiyadukkhā, gurūhi cattā gayā raṇṇaṁ // PaumaCa.10

suṇiūṇa vayaṇamēyaṁ, pavaṇagaī dukkhadūmiyasarīrō
chiddēṇa ya niggantuṁ, bhamaï ya kantā gavēsantō // PaumaCa.11

parihiṇḍiūṇa vasuhaṁ, alahantō añjaṇāe paḍivattī
gacchasu āiccapuraṁ, mittaṁ pavaṇaṁjaō bhaṇaï // PaumaCa.12

ēyaṁ ciya saṁbandhaṁ, gurūṇa sabaṁ kahēhi gantūṇa
ahayaṁ puṇa puhaïyalē, bhamāmi kantā gavēsantō // PaumaCa.13

jaï taṁ mahindataṇayaṁ, ēttha na pēcchāmi paribhamantō haṁ
tō nicchaēṇa maraṇaṁ, mitta païnnā mahaṁ ēsā // PaumaCa.14


[p. 176]
taṁ mōttūṇa pahasiō, āiccapuraṁ khaṇēṇa saṁpattō
pavaṇaṁjayasaṁbandhaṁ, gurūṇa sabaṁ nivēēi // PaumaCa.15

[pavanañjayasya vilapanam —]
pavaṇaṁjaō vi ēttō, āruhiuṁ gayavaraṁ gayaṇagāmī
parihiṇḍiūṇa vasuhaṁ, kuṇaï palāvaṁ taō vimaṇō // PaumaCa.16

sōgāyavasaṁtattā, miṇāladalakamalakōmalasarīrā
hariṇi ba jūhabhaṭṭhā, kattō va gayā mahaṁ kantā? // PaumaCa.17

gurubhārakhēiyaṅgī, calaṇēhiṁ dabbhasūibhinnēhiṁ
gamaṇaṁ aṇucchahantī, kiṁ khaïyā duṭṭhasattēṇaṁ? // PaumaCa.18

kiṁ vā asaṇa-tisāē, bāhijjantī muṁyā araṇṇammi?
kiṁ khēyarēṇa kēṇaï, avahariyā sā mahaṁ kantā? // PaumaCa.19

ēvaṁ bahuppayāraṁ, ṣavaṇagaī vilaviūṇa dīṇamuhō
bhūyaravaṁ nāma vaṇaṁ, saṁpattō sō gavēsantō // PaumaCa.20

tattha vi ya apēcchantō, mahilaṁ pavaṇaṁjaō vigayahāsō
tō sumariuṁ païnnaṁ, satthēsu samaṁ muyaï hatthī // PaumaCa.21

naṁ parihavō mahantō, tujjha kaō vāhaṇāisattēṇaṁ
taṁ khamasu majjha gayavara! viharasu raṇṇē jahicchāē // PaumaCa.22

ēvaṁ ciya bōlīṇā, rayaṇī pavaṇaṁjayassa tammi vaṇē
jaṁ piuṇā tassa kayaṁ, taṁ magahavaī suṇasu ēttō // PaumaCa.23

pavaṇaṁjayavr̥ttantē, mittēṇa nivēiē gurūṇa taō
sabō sayaṇa-pariyaṇō, jāō aïdukkhiō vimaṇō // PaumaCa.24

suyasōgagaggaragirā, kēu (kitti) maī bhaṇaï pahasiyaṁ ēttō
puttaṁ mōttūṇa mamaṁ, ēgāgī kiṁ tumaṁ āō? // PaumaCa.25

sō bhaṇaï dēvi! tēṇaṁ, ahayaṁ saṁpēsiō ihaṁ turiō
virahabhayadukkhiēṇaṁ, kāūṇa imaṁ païnnaṁ tu // PaumaCa.26

jaï taṁ ēttha varataṇū , na ya haṁ pēcchāmi sōmasasivayaṇaṁ
tā majjha ēttha maraṇaṁ, hōhī bhaṇiyaṁ tuha suēṇaṁ // PaumaCa.27

suṇiūṇa vayaṇamēyaṁ, kēu (kitti) maī mucchiyā samāsatthā
juvaīhi saṁparikhuḍā, kuṇaï palāvaṁ taō kaluṇaṁ // PaumaCa.28


[p. 177]
amuṇiyakajjāe maē, pāvāē ērisaṁ kayaṁ kammaṁ
jīvassa vi saṁdēhō, jēṇa ya puttassa mē jāō // PaumaCa.29

ēyaṁ āiccapuraṁ, ārāmujjāṇa-kāṇaṇasamiddhaṁ
maha puttēṇa virahiyaṁ, dēi sōhaṁ araṇṇaṁ va // PaumaCa.30

saṁṭhāviūṇa mahilaṁ, palhāō niggaō puravarāō
puttassa mamgaṇadvē, puraō cciya pahasiyaṁ phāuṁ // PaumaCa.31

sabaï vi khēyarindā, vāhariyā ubhayasēḍhivatthabā
sigdhaṁ ciya saṁpattā, palhāyanarāhivasayāsaṁ // PaumaCa.32

hiṇḍanti gavēsantā, pavaṇagaī tē samantaō puhaī
paḍisujjaēṇa diṭṭā, dūyā palhāyanivataṇayā // PaumaCa.33

paripucchiēhi siṭuṁ, pavaṇaṁjayakāraṇaṁ aparisēsaṁ
sōūṇa añjaṇā vi ya, ahiyayaraṁ dukkhiyā jāyā // PaumaCa.34

rōvantī bhaṇaï taō, hā nāha! kaō gaō apuṇṇāē
bahudukkhabhāiṇōē, aladdhasuhasaṁgamāsāē? // PaumaCa.35

paḍisujaō vi ēttō, āsāsēūṇa añjaṇā turiyaṁ
uppaïō gayaṇayalē, pēcchaï vijāharē savē // PaumaCa.36

aha tē gavēsamāṇā, bhūyāraṇṇaṁ vaṇaṁ samagupattā
pēcchanti tattha hasthi, pavaṇaṁjayasantiyaṁ mattaṁ // PaumaCa.37

daṭṭhaṇa gayavaraṁ taṁ, sabē vijāharā suparituṭṭhā
jaṁpanti ēkamēka, pavaṇagaī ēttha nikkhuttaṁ // PaumaCa.38

añjaṇagirisamasarisō, siyadantō caḍulacalaṇagaïgamaṇō
pāsēsu paribhamantō, rakkhaï sāmī subhiccō va // PaumaCa.39

daṭṭhaṇa pavaṇavēgaṁ, ōiṇṇā khēyarā nahayalāō
vārēi alliyantē, tassa samīvaṁ gayavarō sō // PaumaCa.40

kāūṇa vasē hatthi, pavaṇasamīvammi khēyarā pattā
pēcchanti acaliyaṅgaṁ, muṇi va jōgaṁ samārūḍhaṁ // PaumaCa.41

āliṅgiūṇa puttaṁ, palhāō ruyaï bahuvihapalāvaṁ
hā vaccha! mahiliyāē, kaēṇa dukkhaṁ imaṁ pattō // PaumaCa.42

parivajjiyamāhāraṁ, kayamōṇaṁ maraṇanicchiucchāhaṁ
nāūṇa sāhaï phuḍaṁ, paḍisūrō añjaṇāpagayaṁ // PaumaCa.43

ēttō kumāra! nisuṇasu, saṁjhāgirimatthaē muṇivarassa
uppannaṁ nāṇavaraṁ, nāmēṇa aṇantaviriyassa // PaumaCa.44

taṁ vandiūṇa samaṇaṁ, āgacchantēṇa tattha rayaṇīē
paliyaṅkaguhāe maē, rōvantī añjaṇā diṭṭhā // PaumaCa.45


[p. 178]
paripucchiyā ya tīē, siṭuṁ nivāsakāraṇaṁ savaṁ
āsāsiyā maē cciya, sayaṇasiṇēhaṁ vahantēṇaṁ // PaumaCa.46

tadivasaṁ ciya tīē, jāō puttō surūvalāyaṇṇō
divavimāṇārūḍhō, nijjantō mahiyalē paḍiō // PaumaCa.47

ōiṇṇō cciya sahasā, gayaṇāō añjaṇāe samasahiō
pēcchāmi bālayaṁ taṁ, paḍiyaṁ girikandaruddēsē // PaumaCa.48

saṁcuṇṇiō ya sēlō, sahasā bālēṇa paḍiyamēttēṇaṁ
tēṇaṁ ciya sirisēlō, nāma sē kayaṁ kumārassa // PaumaCa.49

sahiyāe samaṁ bālā, gahiyasuyā āyarēṇa līlāē
nīyā haṇuruhanayaraṁ, tattha pamōō kaō viulō // PaumaCa.50

tattō ya haṇuruhapurē, jēṇaṁ saṁvaḍḍiō ya sō bālō
haṇuō tti tēṇa nāma, bīyaṁ ciya pāyaḍaṁ jāyaṁ // PaumaCa.51

ēsā tē parikahiyā, samayaṁ puttēṇa maha purē bālā
acchaï mahindataṇayā, mā annamaṇaṁ tuma kuṇasu // PaumaCa.52

suṇiūṇa vayaṇamēyaṁ, caliō pavaṇaṁjaō paramatuṭṭhō
vijjāharēhi samayaṁ, haṇuruhanayaraṁ samaṇupattō // PaumaCa.53

vijjāharēhi paramō, tatthēva kaō samāgamāṇandō
bahukhāṇa-pāṇa-bhōyaṇa-naḍa-naṭṭaramantaaïsōhō // PaumaCa.54

gamiūṇa dōṇṇi māsē, tattha gayā khēyarā niyapurāiṁ
pavaṇaṁjaō vi acchaï, tammi purē añjaṇāsahiō // PaumaCa.55

tatthēva ya haṇumantō, saṁpattō jōvaṇaṁ saha kalāsu
sāhiyavijjō ya puṇō, jāō bala-viriyasaṁpannō // PaumaCa.56

puttēṇa mahiliyāē, sahiō pavaṇaṁjaō haṇuruhammi
acchaï bhōgasamiddhiṁ, bhuñjantō suravarō cēva // PaumaCa.57

pavaṇagaïviōgē añjaṇāsundarīē, parabhavajaṇiyaṁ jaṁ pāviyaṁ tibadukkhaṁ
haṇuyabhavasamūhaṁ jē suṇantīha tuṭṭhā, vimalakayavihāṇā tē hu pāvanti sōkkhaṁ // PaumaCa.58


iya paümacariē pavaṇaṁjayañja gāsundarīsamāgamavihāṇō nāma aṭṭhārasamō uddēsaō samattō


---------------------------------------------------------------------

[p. 179]
[varuṇaparājaya-rāvaṇarajjavihāṇaṁ]

[rāvaṇasya varuṇēna saha saṅgrāmaḥ —]
aha rāvaṇō vi dīhaṁ, kōhabharuvahaṇadūmiyasarīrō
varuṇassa viggahatthē, mēlēī khēyarē sabē // PaumaCa.1

kikkindhipuranivāsī, pāyālaṅkārapuravarē jē ya
rahanēuravatthavā, sabē vijjāharā miliyā // PaumaCa.2

aha rāvaṇēṇa dūō, sigdhaṁ saṁpēsiō haṇuruhammi
gantūṇa sāmivayaṇaṁ, kahēi paḍisūra-pavaṇāṇaṁ // PaumaCa.3

suṇiūṇa dūyavayaṇaṁ, gamaṇasamucchāhanicchiyamaīyā
haṇuyassa nirūvaṇaṁ tē, karēnti rajjābhisēyassa // PaumaCa.4

jaṇiō ya tūrasadō, paḍuṣaḍaha-gabhīrabhērinigdhōsō
mantī vi kalasahatthā, haṇuyassa avaṭṭhiyā puraō // PaumaCa.5

paripucchiyā ya tēṇaṁ, sāhaha kiṁ ērisaṁ imaṁ kajaṁ?
mantīhi vi parikahiyaṁ, kīraï rajjābhisēō tē // PaumaCa.6

pavaṇaṁjaēṇa bhaṇiō, puttaya! saddāviyā daṇuvaīṇaṁ
amhēhi sāmikajaṁ, laṅkā gantūṇa kāyabaṁ // PaumaCa.7

atthi rasāyalanayarē, varuṇō nāmēṇa tassa paḍisattū
puttasayabalasamatthō, aïcaṇḍō dujjaō samarē // PaumaCa.8

suṇiūṇa vayaṇamēyaṁ, haṇumantō bhaṇaï viṇayanamiyaṅgō
santēṇa maē tujjhaṁ, na ya juttaṁ raṇamuhē gantuṁ // PaumaCa.9

bhaṇiō pavaṇagaīṇaṁ, puttaya! bālō mahāraṇē ghōrē
ruṭṭhāṇa bhaḍāṇa tumaṁ, aja vi vayaṇaṁ na pēcchāhi // PaumaCa.10

bhaṇaï taō sirisēlō, kiṁ tāya! vaēṇa kāyarassa raṇē?
bālō vi hu pañcamuhō, mattagaïndē khayaṁ nēi // PaumaCa.11

vārijantō vi bahuṁ, gamaṇaggāhaṁ jayā na chaḍḍaï
aṇumanniō kumārō, gurūṇa tāhē cciya payaṭṭō // PaumaCa.12


[p. 180]
hāō kayabalikammō, āpucchēūṇa guruyaṇaṁ sarva
āruhiya varavimāṇaṁ, caliō lēṅkā saha balēṇaṁ // PaumaCa.13

jalavīipavaōvari, rattiṁ gamiūṇa uggaē sūrē
pēcchantō salilanihiṁ, païsaï laṅkāpuri haṇuō // PaumaCa.14

sāhaṇakayaparihatthō, sabālaṅkārabhūsiyasarīrō
nisiyarajaṇēṇa diṭṭhō, haṇuyantō surakumārō va // PaumaCa.15

ēvaṁ dasāṇaṇasahaṁ, haṇuō pavisaraï rayaṇavicchuriō
sāmantakayāḍōvō, aṇēyakusumaccaṇavihāṇō // PaumaCa.16

mattagayalīlagāmī, paṇamaï lāhivaṁ pavaṇaputtō
tēṇa vi sasaṁbhamēṇaṁ, abbhuḍhēūṇa uvagūḍhō // PaumaCa.17

dinnāsaṇē niviṭuṁ, pucchaï haṇuyaṁ dasāṇaṇō kusalaṁ
kuṇaï ya sammāṇavaraṁ, aïgaruyaṁ dāṇavibhavēṇaṁ // PaumaCa.18

ēvaṁ samatthasāhaṇa-sahiō laṅkāhivō puravarīē
raṇaparihatyucchāhō, viṇiggaō varuṇapurahuttō // PaumaCa.19

vijjāe sāyaravaraṁ, bhēttūṇa ya varuṇasantiyaṁ nayaraṁ
saṁpattō cciya sahasā, sannāhakayaṅgarāyabalō // PaumaCa.20

sōūṇa rāvaṇaṁ sō, samāgayaṁ tattha sababalasahiō
sannaddha-baddha-kavaō, viṇiggaō ahimuhō varuṇō // PaumaCa.21

varuṇassa suyāṇa sayaṁ, abbhirṭē rakkhasāṇa saṁgāmē
sara-satti-khagga-mōggara-āuhavicchūḍhaghāōhaṁ // PaumaCa.22

varuṇasuēhi raṇamuhē, niddayapaharēhi rakkhasāṇīyaṁ
bhaggaṁ daṭhūṇa sayaṁ, samuṭṭhiō rāvaṇō turiyaṁ // PaumaCa.23

jujjhantō dahavayaṇō, varuṇassa suēhi vēḍhiō samarē
mēhēhi va divasayarō, pāusakālē samōtthariō // PaumaCa.24

indaï-bihīsaṇā vi ya, suhaḍā taha bhāṇukaṇṇamāīyā
cakkaṁ va samārūḍhā, varuṇēṇa bhamāḍiyā sabē // PaumaCa.25

rakkhasabalaṁ visaṇṇaṁ, haṇumantō pēcchiūṇa parikuviō
bāṇāsaṇiṁ muyantō, samuṭṭiō niyayabalasahiō // PaumaCa.26

khaggēṇa mōggarēṇa ya, cakkaṇa ya pavaṇanandaṇō suhaḍē
āhaṇaï caḍulapasarantavikkamō jaha kayantō va // PaumaCa.27

jujjhaṁ kāūṇa ciraṁ, giṇhaï varuṇassa nandaṇē haṇuō
aha rāvaṇō vi bandhaï, varuṇaṁ ciya nāgapāsēhiṁ // PaumaCa.28


[p. 181]
ghēttaṇa puttasahiyaṁ, varuṇaṁ āvāsiō varujjāṇē
laṅkāhivō kayatthō, tatthā''sōṇō sasāmantō // PaumaCa.29

viddhatthaṁ nayaravaraṁ, rakkhasasuhaḍēhi nāyagavihūṇaṁ
gahiyavaradavasāraṁ, bandījaṇasaṁkulārāvaṁ // PaumaCa.30

diṭṭha rakkhasavaïṇā, taṁ nayaraṁ sabaō viluppantaṁ
sigghaṁ dayāluēṇaṁ, nivāriyaṁ pavarapurisēṇaṁ // PaumaCa.31

mukkō ya varuṇarāyā, suyasahiō rāvaṇaṁ paṇamiūṇaṁ
haṇuyassa dēi kannaṁ, saccamaī nāma nāmēṇaṁ // PaumaCa.32

battē pāṇiggahaṇē, varuṇaṁ ṭhaviūṇa niyayanayarammi
raṇarasaladdhāmarisō, dahavayaṇō āgaō lakaṁ // PaumaCa.33

haṇuyassa rāvaṇēṇa vi, dinnā kannā guṇēhi saṁpuṇṇā
dhūyā candaṇahāē, aṇaṅgakusuma ti nāmēṇaṁ // PaumaCa.34

kāūṇa karaggahaṇaṁ, tīe samaṁ kaṇṇakuṇḍalē nayarē
bhuñjaï bhōgasamiddhi, sirisēlō surakumārō cha // PaumaCa.35

tattō nalēṇa dinnā, kannā harimāliṇi ti nāmēṇaṁ
haṇuyassa kinnarapurē, kinnarakannāsayaṁ laddhaṁ // PaumaCa.36

kikkindhipurāhivaī, duhiyaṁ tārāe tattha suggīvō
nāmēṇa paümarāgaṁ, daṭuṁcintāvarō jāō // PaumaCa.37

tīē varassa kajjē, bijjāharapatthivāṇa rūvāiṁ
lihiūṇa āṇiyāī, kamēṇa bōlā palōēi // PaumaCa.38

ēvaṁ palōyamāṇī, pēcchaï haṇuyassa santiyaṁ rūvaṁ
kusumāuhasamasarisaṁ, taṁ cēva avaṭṭhiyaṁ hiyaē // PaumaCa.39

muṇiūṇa tīe bhāvaṁ, suggīvō pavaṇanandaṇaṁ sigdhaṁ
āṇēi sadūēṇaṁ, mahayā vibhavēṇa sāhīṇaṁ // PaumaCa.40

haṇuēṇa varataṇū sā, pariṇīyā dāṇa-māṇa-vibhavēhiṁ
siripuragaō mahappā, bhuñjaï bhōgē raïguṇaḍḍē // PaumaCa.41

ēvaṁ sahassamēgaṁ, jāyaṁ haṇuyassa pavaramahilāṇaṁ
rūva-guṇasāliṇīṇaṁ, saṁpuṇṇamiyaṅkavayaṇāṇaṁ // PaumaCa.42

aha rāvaṇō vi rajjaṁ, kuṇaï tikhaṇḍāhivō vijiyasattū
siri-kitti-lacchinilaō, vijāharanamiyaṣayavīḍhō // PaumaCa.43

cakkaṁ sudarisaṇaṁ taṁ, divaṁ majjhaṇhakālaravisarisaṁ
daṇḍarayaṇaṁ pi jāyaṁ, bhayajaṇaṇaṁ sabarāyāṇaṁ // PaumaCa.44


[p. 182]
ēvaṁ jiṇindavarasāsaṇasuddhabhāvā, kāūṇa puṇṇamaülaṁ iha māṇusattē
tē dēvalōgajaṇiyaṁ vimalaṁ sarīraṁ, pāvanti uttamasuhaṁ ca sayā samiddhaṁ // PaumaCa.45


iya paümacariē rāvaṇarajjavihāṇō nāma ēgūṇavīsaïmō uddēsaō samattō


---------------------------------------------------------------------
[titthayara-cakavaṭṭi-baladēvāibhavāiṭṭhāṇakittaṇaṁ]

[tīrthakarāḥ tēṣāṁ ca dvicaramapūrvajanmanagaryaḥ —]
ēvaṁ magahāhivaī, cariyaṁ sōūṇa rakkhasindassa
pucchaï gaṇaharavasahaṁ, jiṇa-cakaharāṇa uppattī // PaumaCa.1

aṭṭhamaō puṇa jō sō, baladēvō tihuyaṇammi vikkhāō
vaṁsē kassa mahāyasa!, uppannō kiṁ va sē cariyaṁ? // PaumaCa.2

ēvaṁ gaṇāhivō sō, jaṁ bhaṇiō sēṇiēṇa namiūṇaṁ
tō sāhiuṁ pavattō, usabhāīṇaṁ jigavarāṇaṁ // PaumaCa.3

usabhō ajiō ya jiṇō, suramahiō saṁbhavō bhavaviṇāsō
ahiṇandaṇō ya sumaī, paümasavaṇṇō supāsō ya // PaumaCa.4

candābhō kusumaradō, dasamō puṇa sīyalō ya sēyaṁsō
bhayavaṁ pi vāsupujjō, vimalō'ṇantō ya dhammō ya // PaumaCa.5

santī kunthū ya arō, mallī muṇisubaō namō nēmī
pāsō ya vaddhamāṇō, jassa imaṁ vaṭṭaē tit // PaumaCa.6

paralōyammi pahāṇā, āsi purī puṇḍarīgiṇī paḍhamā
tayaṇantaraṁ susīmā, khēmapurī rayaṇavaracampā // PaumaCa.7

usabhāī titthagarā, jāva cciya vāsupujjajiṇavasabhō
tāvēyāu purīō, āsi purā rāyahāṇīō // PaumaCa.8

ēttō ya mahānayara, riṭṭhapuraṁ bhadilaṁ ca vikkhāyaṁ
aha puṇḍarīgiṇī vi ya, havaï susīmā mahānayarī // PaumaCa.9

khēmā vavagayasōgā, campā nayarī tahēva kōsambī
nāgapuraṁ sāēyā, chattāyāraṁ puraṁ rammaṁ // PaumaCa.10


[p. 183]
sēsāṇa jiṇavarāṇaṁ, aṇuparivāḍīe puvajammammi
naravaïdhammapurīō, ēyāō surapurisamāō // PaumaCa.11

[tīrthakarāṇāṁ dvicaramāḥ pūrvabhavā : —]
paḍhamō'ttha vajanābhō, bīō puṇa vimalavāhaṇō hōi
aha viulavāhaṇō vi ya, mahābalō aïbalō cēva // PaumaCa.12

avarāiō'ttha annō, havaï tahā nandisēṇanāmō ya
paümō ya mahāpaümō, ēttō paümuttarō cēva // PaumaCa.13

rāyā paṅkayagummō, aṇuparivāḍīe naliṇigummō ya
paümāsaṇō ya ēttō, paümarahō daḍharahō cēva // PaumaCa.14

mēharahō sīharahō, vēsamaṇō cēva havaï siridhammō
suvaïṭṭhō surajēṭṭhō, siddhatthō cēva āṇandō // PaumaCa.15

taha cēva suṇandō khalu, imāṇi titthaṁkarāṇa puvabhavē
nāmāṇi āsi sēṇiya, siṭṭhāim̐ maē kamēṇaṁ tu // PaumaCa.16

[tīrthakarāṇāṁ dvicaramapūrvajanmaguravaḥ —]
paḍhamō ya vajjasēṇō, aridamaṇō taha sayaṁpabhō cēva
aha vimalavāhaṇō puṇō, guravō sīmaṁdharō vīrō // PaumaCa.17

pihiyāsavō mahappā, aridamaṇō taha jugaṁdharō ya muṇī
sabajaṇāṇandayarō, satthāō vajjadattō ya // PaumaCa.18

guravō ya vajanābhō, sabasuguttō tahā muṇēyavō
cittārikkhō aha vimalavāhaṇō ghaṇarahō cēva // PaumaCa.19

aha saṁvarō ya ēttō, sāhū vi ya saṁvarō muṇēyavō
varadhammō ya sunandō, nandō ya vaīyasōgō ya // PaumaCa.20

bhaṇiō ya ḍāmaramaṇī, pōṭṭillō cēva puvajammammi
titthayarāṇaṁ ēē, kamēṇa guravō muṇēyavā // PaumaCa.21

[tīrthakarāṇāmupāntyadēvabhavāḥ —]
sabaṭuṁ vijayantaṁ, gēvijaṁ bē jayantanāmaṁ ca
uvarima-majjhima bhaṇiyā, gēvijjā vējayantaṁ ca // PaumaCa.22


[p. 184]
avarāiyaṁ vimāṇaṁ, nāyavaṁ āraṇaṁ mahābhāgaṁ
pupphōttaraṁ ca ēttō, kāviḷaṁ aha sahassāraṁ // PaumaCa.23

pupphōttaraṁ ca vijayaṁ, ēttō avarāiyaṁ varavimāṇaṁ
taha cēva vējayantaṁ, antē pupphōttaraṁ hōi // PaumaCa.24

ēēsu vimāṇēsuṁ, caïyā titthaṁkarā samuppannā
iha bhārahammi vāsē, sura-asuranamaṁsiyā siddhā // PaumaCa.25

[tīrthakarāṇāṁ janmanagaryaḥ mātā-pitavaḥ nakṣatrāṇi jñānapādapāḥ nirvāṇasthānaṁ ca —]
nayarī māyā ya piyā, nakkhattaṁ nāṇapāyavō cēva
nibāṇagamaṇaṭhāṇaṁ, kahēmi sabaṁ jiṇavarāṇaṁ // PaumaCa.26

sāēyaṁ marudēvī, nāhī taha uttarā ya āsāḍhā
vaḍarukkhō aṭṭhāvaya, paḍhamajiṇō maṅgalaṁ disaü1 // PaumaCa.27

aha kōsalā ya vijayā, jiyasattū rōhiṇī jiṇō ajiō
rukkhō ya sattavaṇṇō, sēṇiya! tuha maṅgalaṁ disaü2 // PaumaCa.28

sāvatthī sēṇā vi ya, vija़yārī saṁbhavō jiṇavarindō
indatarū varasālō, magahāhiva! phusaü pāvaṁ tē3 // PaumaCa.29

siddhatthā paḍhamapurī, rikkhaṁ tu puṇabasū saralarukkhō
aha saṁvarō narindō, jiṇō ya ahiṇandaṇō puṇaü4 // PaumaCa.30

mēhappabhō piyaṅga , sumaṅgalā puravarī ya sāēyā
rikkhaṁ maghā ya sumaī, maṅgalamaülaṁ tuha narinda!5 // PaumaCa.31


[p. 185]
kōsambī ya susīmā, piyaṅgu cittā ya patthivō ya dharō
paümappabhō jiṇindō, havaü sayā maṅgalaṁ tujjha6 // PaumaCa.32

suṣaïṭṭhō kāsipuraṁ, puhaï visāhā sirīsarukkhō ya
titthaṁkarō supāsō, ēsō tē maṅgalaṁ paramaṁ7 // PaumaCa.33

candābhō candapurī, mahasēṇō lakkhaṇā ya aṇurāhā
nāgaḍhumō ya paramaṁ, maṅgalamaülaṁ tihuyaṇanmi8 // PaumaCa.34

kāyandī suggīvō, rāmā mūlaṁ ca pupphadantajiṇō
mallīdumō ya tujhaṁ, sēṇiya! pāvaṁ paṇāsēntu9 // PaumaCa.35

bhadilapuraṁ sunandā, puvāsāḍhā ya daḍharahō rāyā
tuha sīyalō jiṇindō, niggōhadumō ya pāvaharō10 // PaumaCa.36

sīhapuraṁ viṇhusirī, samaṇō viṇha ya naravaī hōi
sēyaṁsō titthayarō, tindugarukkhō suhaṁ disaü11 // PaumaCa.37

campā pāḍalarukkhō, jayā ya vasupujjapatthivō hōi
bhayavaṁ tu vāsupujjō, nakkhattaṁ sayabhisā puṇaü12 // PaumaCa.38

kampillā kayadhammō, sammā vimalō ya jamburukkhō ya
uttarabhaddavayā vi ya, sēyaṁ kubantu tē niyayaṁ 13 // PaumaCa.39

aüsatthō sabajasā, nakkhattaṁ rēvaī aṇantajiṇō
rāyā ya sīhasēṇō, sāēyā tē suhaṁ disaü14 // PaumaCa.40

rayaṇapuraṁ dahivaṇṇō, bhāṇū dhammō ya subayā jaṇaṇī
pussō ya havaï rikhaṁ, ēē tuha maṅgalaṁ dēntu15 // PaumaCa.41

aïrāṇī nāgapuraṁ, bharaṇī rikkhaṁ ca nandiruskhō ya
rāyā ya vissasēṇō, santijiṇō kuṇaü tuha santi16 // PaumaCa.42

nāgapuraṁ tilayasirī, kunthujiṇō kittiyā ya nakkhattaṁ
sūranarāhivasahiyāṇi tujjha pāvaṁ paṇāsantu17 // PaumaCa.43

mittā sudarisaṇō vi ya, paḍhamapurī arajiṇō ya cūyadumō
rikkhaṁ ca rōhiṇī tuha, kuṇaü sayā maṅgalavihāṇaṁ 18 // PaumaCa.44

mihilā kumbhanarindō ya, rikkhayā assiṇī jiṇō mallī
nāṇadumō ya asōgō, sōgaṁ nāsantu vō siggha19 // PaumaCa.45

paümāvaī kusaggaṁ, samaṇō vi hu campaō sumittō ya
muṇisuvaō jiṇindō, tuha pāvamalaṁ paṇāsēu20 // PaumaCa.46


[p. 186]
vijaō ya mihila vappā, baüladumō assiṇī namijiṇindō
mayahāhivaī! tujhaṁ, samāgamaṁ dēntu dhammassa21 // PaumaCa.47

sōriyapuraṁ tu ēttō, samuddavijaō sivā ya ujjēntō
cittā ya riṭṭhanēmī, narinda! tuha maṅgalaṁ dēntu22 // PaumaCa.48

vāṇārasī visāhā, pāsō vammā ya āsasēṇō ya
ahichattā bāhiraō, tuha maṅgalakārayāṇi sayā23 // PaumaCa.49

siddhatthō kuṇḍapuraṁ, saralō piyakāriṇī ya hatthō ya
bhayavaṁ vīrajiṇindō, dēntu sayā maṅgalaṁ tujjha24 // PaumaCa.50

aṭṭhāvayammi usabhō, siddhō campāe vāsupujjajiṇō
pāvāe vaddhamāṇō, nēmī ujjēntasiharammi // PaumaCa.51

avasēsā titthayarā, sammēē nivvuyā sivaṁ pattā
jō paḍhaï suṇaï purisō, sō bōhiphalaṁ samajjēi // PaumaCa.52

[tīrthakarāṇāṁ rājyardviḥ dēhavarṇāśca —]
santī kunthū ya arō, titthayarā cakkavaṭṭiṇō āsi
sēsā puṇa jiṇavasabhā, havanti sāmannarāyāṇō // PaumaCa.53

candābhō candanibhō, bīō puṇa pupphadantajiṇavasabhō
kusumapiyaṅgusavaṇṇō, havaï supāsō vigayamōhō // PaumaCa.54

varataruṇasālivaṇṇō, pāsō nāgindasaṁthuō bhayavaṁ
paümābhō paümanibhō, vasupujjō kisuyasuvaṇṇō // PaumaCa.55

añjaṇagirisarisanibhō, havaï ya muṇisubaō tiyasanāhō
barahiṇakaṇṭhāvayavō, nēmijiṇō jāyavāṇandō // PaumaCa.56


[p. 187]
niddhantakaṇayavaṇṇā, sēsā titthaṁkarā samakkhāyā
mallī ariṭṭhanēmī, pāsō vīrō ya vasupujjō // PaumaCa.57

ēē kumārasīhā, gēhāō niggayā jiṇavarindā
sēsā vi hu rāyāṇō, puhaī bhōttūṇa nikkhantā // PaumaCa.58

ēē 'jiṇindacandā, sura-naramahiya-'cciyā niyayakālaṁ
pattā mahābhisēyaṁ, jammaṇasamaē girindammi // PaumaCa.59

saṁpattā kallāṇaṁ, paramapayaṁ sāsayaṁ sivaṁ ṭhāṇaṁ
tihuyaṇamaṅgalanilayā, dēntu gaī jiṇavarā savē // PaumaCa.60

āupamāṇaṁ taha antaraṁ ca titthayara-cakkavaṭṭīṇaṁ
jō jassa havaï titthē, baladēvō cakkavaṭṭī vā // PaumaCa.61

tujjha pasāēṇa ahaṁ, ēvaṁ icchāmi jāṇiuṁ bhayaba!
sāhasu phuḍa-viyaḍatthaṁ, jaha vattaṁ kālasamayammi // PaumaCa.62

ēvaṁ ca bhaṇiyamēttē, magahanarindēṇa gōyamō tāhē
jalaharagambhīrasarō, kahēi sabaṁ niravasēsaṁ // PaumaCa.63

jō vittharēṇa atthō, saṁkhāe avaḍiō aïmahantō
sō buhayaṇēṇa ēttō, gahiō-saṁkhēvaō sabō // PaumaCa.64

[palyōpamasāgarōpamōtsarpiṇyādikālasvarūpam —]
jaṁ jōyaṇavitthiṇṇaṁ, ōgāḍhaṁ jōyaṇaṁ tu vālassa
ēgadiṇajāyagassa u, bhariyaṁ vālaggakōḍīṇaṁ // PaumaCa.65

vāsasaē vāsasaē, ēkēkē avahiyammi jō kālō
kālēṇa tēṇa ēvaṁ, havaï ya paliōvamaṁ ēkaṁ // PaumaCa.66

dasa kōḍākōḍīō, pallāṇaṁ sāgaraṁ havaï ēkaṁ
dasakōḍākōḍīō, udahīṇa'vasappiṇī havaï // PaumaCa.67

ussappiṇī vi ēvaṁ, sarisā pariyattadēsabhāvēṇaṁ
jaha bahulasukkapakkhē, ōsaraï pavaḍḍaī candō // PaumaCa.68

chabbhēyā uddiṭṭhā, kālavibhāgassa hōnti nāyabā
bharahēravaēsu sayā, kuṇanti pariyaṭṭaṇaṁ ēē // PaumaCa.69


[p. 188]
kālō aïsusamāē, kōḍākōḍīu havaï cattāri
susamā puṇa tiṇṇi bhavē, sūsamadusamā ya dō cēva // PaumaCa.70

ēkkā kōḍākōḍī, bāyālīsaṁ bhavē sahassēhiṁ
vāsēhi ya ūṇō khalu, dūsamasusamāe kālōu // PaumaCa.71

ēgāvīsasahassā, kālō cciya dūsamāe pariṇamaï
accantadūsamāē, tāvaïō cēva nāyabō // PaumaCa.72

[tīrthakarāṇāmantarāṇi —]
pannāsasayasahassā, udahīkōḍōṇa antaraṁ paḍhamaṁ
bīyaṁ tu havaï tōsā, taïyaṁ dasa hōnti nāyavaṁ // PaumaCa.73

navanaüī ya caütthaṁ, naüi sahassāṇi pañcamaṁ bhaṇiyaṁ
nava cēva sahassā puṇa, sāyaranāmāṇa chaṭuṁ tu // PaumaCa.74

nava cēva sayā bhaṇiyā, sattamayaṁ antaraṁ suyadharēhiṁ
naüiṁ puṇa aṭṭhamayaṁ, navamaṁ nava cēva nāyavaṁ // PaumaCa.75

chāvadvisayasahassā, chavīsasahassa vāsasaṁkhāē
udahisaēṇa ya ūṇā, ēgā kōḍī ya dasamammi // PaumaCa.76

caüpannasāgarāiṁ, tīsā nava cēva hōnti cattāri
ēyā antarāī, aṇuparivāḍīe bhaṇiyāiṁ // PaumaCa.77

tiṇṇēva sāgarāiṁ, tīsu ya bhāgēsu hōnti pallassa
ūṇāṇi ya pannarasaṁ, jiṇantaraṁ hōi nāyava // PaumaCa.78

palladdhaṁ sōlasamaṁ, sattarasaṁ antaraṁ caünmāō
pallassa havaï ūṇō, kōḍisahassēṇa vāsāṇaṁ // PaumaCa.79

kōḍisahassaṁ vāsāṇa, hōi aṭṭhārasantaraṁ ēttō
caüpannasayasahassā, jiṇantaraṁ ūṇavīsaïmaṁ // PaumaCa.80

cha ccēva sayasahassā, vīsaïmaṁ antaraṁ samuddiṭuṁ
pañcēva havaï lakkhā, jiṇantaraṁ ēgavīsaïmaṁ // PaumaCa.81

pannāsā satta sayā, tēyāsīī sahassa bāvīsaṁ
aḍḍāijjā ya sayā, tēvīsaṁ antaraṁ hōi // PaumaCa.82

ēyāvīsa sahassā, titthaṁ vīrassa kālasaṁkhāē
hōhī paraṁ tu niyamā, aïdusamā tattiyā cēva // PaumaCa.83

[pañcamaṣaṣṭhārakayōḥ svarūpam —]
parinivvuē jiṇindē, vīrē aïsayavivajjiō kālō
bala-cakka-harivimukkō, hōhī nāṇuttamavihīṇō // PaumaCa.84


[p. 189]
hōhinti puhaïpālā, duṭṭhā dussīlanivayā pāvā
bahukūḍakavaḍabhariyā, narā ya kōhujjayamaīyā // PaumaCa.85

gōḍaṇḍayasarisēsuṁ, naṭṭā sayamēva tē kuhammēsu
nāsēhinti bahujaṇaṁ, kudiṭṭhisatthēsu bahuēsu // PaumaCa.86

aïviṭṭhi aṇāviṭṭhō, visamā vi hu viṭṭhisaṁpayā kālē
hōhinti dussamāē, sabhāvapariṇāmajōgēṇaṁ // PaumaCa.87

sattēva ya rayaṇīō, āyaṣamāṇaṁ narāṇa dusamāē
hāṇō kamēṇa hōhī, antē puṇa dōṇṇi rayaṇōō // PaumaCa.88

vāsasayaṁ puṇa āuṁ, dusamāē ādimaṁ samuddiṭṭa
parihāi iha kamēṇaṁ, jāvaṁ tēvīsa varisāiṁ // PaumaCa.89

aïdussamāe hōhii, āyapamāṇaṁ tu dōṇṇi rayaṇīō
varisāṇi vīsa āuṁ, narāṇa niddhammabuddhīṇaṁ // PaumaCa.9

aïdussamāe antē, ēgā rayaṇī narāṇa uccattaṁ
āuṁ sōlasa varisāṇi, tāṇa kālāṇubhāvēṇaṁ // PaumaCa.91

na ya patthivā ṇa bhiccā, na gihāṇi na ussavā na saṁbandhā
hōhinti dhammarahiyā, maṇuyā ya sarissavāhārā // PaumaCa.92

āu balaṁ ussēhō, ēvaṁ avasappiṇōe avasaraï
vaḍḍaï ya kamēṇa puṇō, ussappiṇikālasamayammi // PaumaCa.93

[kulakarāṇāṁ tīrthakarāṇāṁ cōtsēdhā —]
ēvaṁ jiṇantarāī, naravaï kālō ya tujjha parikahiō
ēttō kamēṇa nisuṇasu, ussēhā''uṁ jiṇindāṇaṁ // PaumaCa.94

aṭṭhārasa tēra aṭṭha ya, sayāṇi sēsēsu pañcadhaṇuvīsaṁ
paḍihāyantō kamasō, ussēhō kulagarāṇa imō // PaumaCa.95

pañca sayāṇi dhaṇūṇaṁ, ussēhō āijiṇavarindassa
aṭṭhasu pannāsā puṇa, parihāṇī hōi niyamēṇaṁ // PaumaCa.96

sīyalajiṇassa naüī, bhavaï asīyā sattarī ya saṭṭhi tti
pannāsā ya kamēṇaṁ, ussēhō jiṇavarāṇaṁ tu // PaumaCa.27

aṭṭhasu ya pañcahāṇī, nava rayaṇī satta hōnti rayaṇīō
titthayarāṇa pamāṇaṁ, ēyaṁ saṁkhēvaō bhaṇiyaṁ // PaumaCa.98


[p. 190]
[kulakarāṇāṁ tīrthakarāṇāṁ cāyūṣi —]
pallassa aṭṭhabhāgō, tassa vi ya havējja jō dasamabhāgō
taṁ kulagarassa āuṁ, paḍhamassa jiṇēhi parikahiyaṁ // PaumaCa.99

ēvaṁ dasamō dasamō, bhāgō avasaraï āukhandhassa
sēsāṇa kulagarāṇaṁ, nābhissa ya putra kōḍīō // PaumaCa.100

culasīi sayasahassā, puvāṇaṁ āuyaṁ tu usabhassa
bāvattarī ya ajiē, chaṇhaṁ puṇa dasa ya parihāṇī // PaumaCa.101

dōṇṇi ya ēkkaṁ lakkhaṁ, kamēṇa dōṇhaṁ jiṇāṇa puvāuṁ
culasītī bāvattari, saṭṭhī tīsā ya dasa ēkaṁ // PaumaCa.102

ēē havanti lakkhā, vāsāṇaṁ jiṇavarāṇa chaṇḍaṁ pi
pañcāṇaüi sahassā, caürāsīī ya nāyabā // PaumaCa.103

paṇapannā paṇatīsā, dasa ya sahassā sahassamēgaṁ ca
vāsāṇa sayaṁ ēttō, havanti bāvattari vāsā // PaumaCa.104

[jināntarē dvādaśacakravartinaḥ tapūrvabhavādi ca —]
ēvaṁ titthayarāṇaṁ, āuṁ sēṇiya! maē samakkhāya
jō jassa antarē puṇa, cakkaharō taṁ iō suṇasu // PaumaCa.105

usabhē sumaṅgalāē, jāō bharahō ya paḍhamacakkaharō
aha puṇḍarīgiṇīē, bāhū sō āsi annabhavē // PaumaCa.106

jiṇavaïrasēṇaputtō, mariūṇaṁ patthiō ya sabaṭuṁ
tattō cuō samāṇō, bharahō hōūṇa siddhigaō1 // PaumaCa.107

puhaīpurammi rāyā, vijaō nāmēṇa jasaharaṁ guravaṁ
lahiūṇa ya nikkhantō, gaō ya vijayaṁ varavimāṇaṁ // PaumaCa.108

caïūṇa kōsalāē, vijaēṇaṁ jasavaīe jāō sō
sagarō puttaviōgē, kāūṇa tavaṁ gaō mōkkhaṁ2 // PaumaCa.109

aha puṇḍarīgiṇīē, sasippabhō vimalamuṇivarasayāsē
ghēttūṇa ya jiṇadikkhaṁ, gēvijjē suravarō jāō // PaumaCa.110

tattō cuō samāṇō, sāvatthīē sumittarāyassa
jāō ya bhāmiṇīē, maghavaṁ nāmēṇa cakkaharō // PaumaCa.111

dhammassa ya santissa ya, jiṇantarē bhuñjiuṁ bharahavāsaṁ
kāūṇa jiṇavaratavaṁ, saṇaṁkumāraṁ gaō kappaṁ3 // PaumaCa.112


[p. 191]
[sanatkumāracakricaritam —]
ēttō saṇaṁkumārō, aïrūvō tihuyaṇammi vikkhāō
uppannō cakkaharō, tatthēva jiṇantarē dhīrō // PaumaCa.113

tō bhaṇaï magaharāyā, kēṇa va puṇṇāṇubhāvajaṇiēṇaṁ
jāō sō aïrūvō, kahēhi mē kōuyaṁ bhayavaṁ! // PaumaCa.114

saṁkhēvēṇa gaṇaharō, kahēi sarva purāṇasaṁbandhaṁ
atthēttha bharahavāsē, gāmō gōvaddhaṇō nāmaṁ // PaumaCa.115

sāvayakulasaṁbhūō, jiṇadattō nāma gahavaī tattha
sāyāratavaṁ kāuṁ, kālagaō patthiō sugaī // PaumaCa.116

mahilā tassa viōē, viṇayavaī jiṇaharaṁ aïmahantaṁ
kārāviya daḍhacittā, pavajaṁ gihiūṇa mayā // PaumaCa.117

nāmēṇa mēhabāhū, tatthēgō gahavaī parivasaï
bhaddō sammaddiṭṭhī, dhīrō ucchāhavantō ya // PaumaCa.118

ṭhūṇa jiṇāyayaṇē, viṇayamaīsantiē mahāpūyaṁ
saddahiūṇa maō sō, tattō jakkhō samuppannō // PaumaCa.119

kuṇaï ya vēyāvaccaṁ, cāucaṇṇassa samaṇasaṅghassa
jiṇasāsaṇāṇurattō, visuddhasammattadaḍhabhāvō // PaumaCa.120

tattō cuō samāṇō, mahāpurē supṣabhassa bhajjāē
aha tilayasundarīē, dhammaruī naravaī jāō // PaumaCa.121

suppahamuṇissa sīsō, jāō vaya-samii-guttisaṁpannō
saṅkāidōsarahiō, saē vi dēhē niravayakkhō // PaumaCa.122

saṅghassa bhāviyamaī, vēyāvaccujjuō guṇamahantō
kāūṇa kāladhammaṁ, māhindē suravarō jāō // PaumaCa.123

amaravimāṇāu cuō, sahadēvanarāhivassa mahilāē
jāō saṇaṁkumārō, cakkaharō gayapurē nayarē // PaumaCa.124

sōhammāhivaīṇaṁ, rūvaṁ ciya jassa vaṇṇiyaṁ sōuṁ
dō saṁsayapaḍivannā, dēvā ṭhūṇa ōiṇṇā // PaumaCa.125

daṭhūṇa cakkavaṣṭi, dēvā jaṁpanti sāhu! sāhu! tti
aïsundaraṁ tu rūvaṁ, pasaṁsiyaṁ tujjha sakkēṇaṁ // PaumaCa.126

tō bhaṇaē cakkavaṭṭī, jaï dēvā! āgayā maē daṭuṁ
ēkkaṁ khaṇaṁ paḍicchaha, majjiya-jimiyaṁ niyacchēha // PaumaCa.127


[p. 192]
hāō kayabakimmō, sabālaṁkārabhūsiyasarīrō
sīhāsaṇē niviṭṭhō, diṭṭhō dēvēhi cakkaharō // PaumaCa.128

ēttō maṇanti dēvā, tujjha imaṁ sundaraṁ paramarūvaṁ
ēkō'ttha navari dōsō, jēṇaṁ khaṇabhaṁgurasahāvaṁ // PaumaCa.129

jā paḍhamadarisaṇē cciya, āsi tumaṁ jōbaṇāṇurūvasirī
sā kaha khaṇēṇa hīṇā, sōhā aïturiyavēgēṇaṁ? // PaumaCa.130

sōūṇa dēvavayaṇaṁ, māṇusajammaṁ asāsayaṁ nāuṁ
nikkhamaï cakkavaṭṭī, kuṇaï ya ghōraṁ tavōkammaṁ // PaumaCa.131

ahiyāsiūṇa rōgē, aṇēyaladdhī-susattisaṁpannō
kālaṁ kāūṇa taō, saṇaṁkumāraṁ gaō saggaṁ4 // PaumaCa.132

aha puṇḍarīgiṇīē, mēharahō ghaṇarahassa sōsattaṁ
kāūṇa kāladhamma, sabaḍhē suravarō jāō // PaumaCa.133

tattō cuō samāṇō, nāgapurē vīsasēṇamahilāē
gabbhammi suō jāō, santī jīvāṇa santikarō // PaumaCa.134

bhōttūṇa bharahavāsaṁ, titthaṁ uppāiūṇa siddhigaō
sōlasamō ya jiṇāṇaṁ, pañcamaō cakkavaṭṭīṇaṁ5 // PaumaCa.135

kunthū arō ya cakkī, dōṇṇi vi titthaṁkarā samuppannā
hantūṇaṁ kammamalaṁ, sivamayalamaṇuttaraṁ pattā6-7 // PaumaCa.136

dhammassa ya santissa ya, saṇaṁkumārō jiṇantarē āsi
tiṇṇi jiṇā cakkaharā, antaramēyaṁ tu nāyavaṁ // PaumaCa.137

dhaṇṇapurē ē narāhiva!, narāhivō muṇivicittaguttassa
sīsō hōūṇa maō, pattō cciya dēvalōyaṁ sō // PaumaCa.138

caviūṇa vimāṇāō, sāvatthīsāmiyassa mahilāē
tārāe samuppannō, puttō sō kattaviriyassa // PaumaCa.139

nāmēṇa sō subhūmō, jamadaggisuyaṁ raṇē parasurāmaṁ
hantūṇa cakkavaṭṭī, jāō rayaṇāhivō sūrō // PaumaCa.140

nibbambhaṇā ya puhaīṁ, kāūṇa ya viraïvajjiō kālaṁ
sattamapuḍhaviṁ pattō, ghaṇapāvaṣasaṅgajōēṇaṁ8 // PaumaCa.141

cintāmaṇi ti nāma, narāhivō vīyasōganayarīē
lahiūṇa suppabhaguruṁ, pañcamakappē samuppannō // PaumaCa.142

caïūṇaṁ nāgapurē, paümarahanarāhivassa mahilāē
jāō ya maūrāē, aha cakkaharō mahāpaümō // PaumaCa.143


[p. 193]
rūvaguṇasāliṇōō, duhiyāō aṭṭha tassa kannāō
nēcchanti hi bhattāraṁ, khēyaravasahēhi hariyāō // PaumaCa.144

uvalabhiya āṇiyāō, paba jaṁ gēṇhiūṇa sabāō
aha pacchimammi kālē, uvavannāō ya suralōē // PaumaCa.145

jē vi ya tē aṭṭha jaṇā, tāṇa viōgē u khēyarakumārā
niviṇṇā pabaïyā, tiyasavimāṇuttamaṁ pattā // PaumaCa.146

paḍibuddhō cakkaharō, duhiyāhēummi jāyasaṁvēgō
paümassa dēi rajjaṁ, nikkhantō viṇhuṇā samayaṁ // PaumaCa.147

samaṇō vi mahāpaümō, kāūṇa tavaṁ mahāguṇasamiddhaṁ
pattō isipabbhāraṁ, ara-mallijigantarē dhīrō9 // PaumaCa.148

āsī mahindadattō, vijayapurē naravaī mahiḍḍīō
nandaṇamuṇissa sīsō, hōūṇa gaō ya māhindaṁ // PaumaCa.149

caïūṇa ya kampillē, harikēunarāhivassa vappāē
jāō ciya harisēṇō, cakkaharō puhaïvikkhāō // PaumaCa.150

kāūṇa mahiṁ sabaṁ, jiṇacēiyamaṇḍiyaṁ ca pavaïō
muṇisuvayassa titthē, siddhigaō kammaparimukkō10 // PaumaCa.151

amiyappabhō narindō, rāyapurē muṇisuhammasīsattaṁ
kāūṇa bambhalōyaṁ, pattō tava-saṁjamaguṇēṇaṁ // PaumaCa.152

tattha cuō rāyapurē, jasamaïdēvīe nandaṇō jāō
jayasēṇō cakkaharō, samattabharahāhivō sūrō // PaumaCa.153

saṁvēgajaṇiyabhāvō, dikkhaṁ jiṇadēsiyaṁ gahēuṁ jē
kammaṭṭhaniṭṭhiyaṭṭhō, nami-nēmijiṇantarē siddhō11 // PaumaCa.154

vāṇārasīe puciṁ tiliṅgasamaṇassa pāyamūlammi
saṁbhūō pabaïō, kuṇaï tavaṁ bārasaviyappaṁ // PaumaCa.155

tattō samāhibahulaṁ, kālaṁ kāūṇa kamalagummammi
jāō suravaravasahō, laliyaṅgaya-kuṇḍalābharaṇō // PaumaCa.156

sō tattha varavimāṇē, suragaṇiyāsahagaō mahiḍḍīō
bhuñjaï maṇōbhirāmaṁ, visayasuhaṁ uttamaguṇōhaṁ // PaumaCa.157

caïūṇa vimāṇāō, bambharahanarāhivassa mahilāē
jāō ya bambhadattō, kampillē pupphacūlāē // PaumaCa.158

bhōttaṇa bharahavāsaṁ, kāūṇa ya viraïvajjiō kālaṁ
sattamakhiiṁ paviṭhṭhō, jiṇantarē nēmi-pāsāṇaṁ 12 // PaumaCa.159


[p. 194]
ēē bharahāhivaī, bārasa cakkī maē samakkhāyā
sēṇiya! puṇṇavivāyaṁ, dāvanti jaṇassa paccakkhaṁ // PaumaCa.160

[puṇya-pāpa-phalam —]
girisiharasamēsu narā, bhavaṇēsu vasanti jaṁ sayā suhiyā
taṁ dhammadumassa phalaṁ, sabaṁ iha pāyaḍaṁ lōē // PaumaCa.161

chiḍḍasayamaṇḍiēsuṁ, gharēsu dhaṇa-dhannavippamukkasu
jaṁ parivasanti purisā, taṁ pāvadumassa havaï phalaṁ // PaumaCa.162

turaēsu kuñjarēsu ya, calacāmaramaṇḍiēsu vivihēsu
vaccanti jaṁ narindā, taṁ dhammadumassa havaï phalaṁ // PaumaCa.163

taṇhā-chuhākilantā, dukhaṁ sī-uṇhaparigayasarīrā
vacanti ya pāēsuṁ, taṁ sarva pāvarukkhaphalaṁ // PaumaCa.164

aṭṭhārasaguṇakaliyaṁ, sōvaṇiyabhāyaṇēsu varabhattaṁ
bhuñjanti jaṁ narindā, taṁ sabaṁ puṇṇarukkhaphalaṁ // PaumaCa.165

rasavajjiyaṁ ca bhattaṁ, ghaḍakhapparathalliyāsu ya vidinnaṁ
jaṁ bhuñjanti kubhattaṁ, taṁ pāvadumassa cēva phalaṁ // PaumaCa.166

titthayara cakkavaṭṭī, baladēvā vāsudēvamāīyā
jaṁ hōnti mahāpurisā, taṁ dhammadumassa hōi phalaṁ // PaumaCa.167

dhammā-'dhammatarūṇaṁ, phalamēyaṁ vaṇiyaṁ samāsēṇaṁ
ēttō suṇāhi sēṇiya!, jammaṁ bala-vāsudēvāṇaṁ // PaumaCa.168

[vāsudēvāḥ tatsambaddhāni sthānakāni ca vividhāni —]
nāgapuraṁ sāēyā, sāvatthī taha ya hōi kōsambī
pōyaṇapura sīhapuraṁ, sēlapuraṁ cēva kōsambī // PaumaCa.169

puṇaravi pōyaṇapuraṁ, imāṇi nayarāṇi vāsudēvāṇaṁ
āsī kamēṇa parabhavē, surapurasarisāi sabāī // PaumaCa.170

paḍhamō ya vissabhūī, pabayaō taha ya havaï dhaṇamittō
sāgaradattō vi taō, piyamittō laliyamittō ya // PaumaCa.171

taha ya puṇavasunāmō, navamō uṇa hōi gaṅgadattō u
āsi muṇī gayajammē, sabē vi ya kēsavā ēē // PaumaCa.172

paḍhamassa gavāpaḍaṇaṁ, jujjhantaṁ mahiliyāharaṇahēuṁ
ujjāṇaraṇṇamaraṇaṁ, havaï ya vaṇakīlaṇaṁ cēva // PaumaCa.173


[p. 195]
accantavisayasaṅgō, taha ya viōgō virūvaṇā paramā
ēyāi niyāṇāī, kēsīṇaṁ āsi puvabhavē // PaumaCa.174

tamhā saniyāṇatavaṁ, mā kuṇaha khaṇaṁ pi mūḍhabhāvēṇaṁ
saṁsāravaḍḍaṇakaraṁ, āmūlaṁ sabadukkhāṇaṁ // PaumaCa.175

saṁbhūya saṁbhavō vi ya, sudarisaṇō taha havaï sēyaṁsō
aïbhūī vasubhūī, taha cēva ya ghōsasēṇarisī // PaumaCa.176

ēttō ya' paraṁ uyahī, dumasēṇō cēva muṇivarā ēē
guravō āsi parabhavē, kamēṇa iha vāsudēvāṇaṁ // PaumaCa.177

kappō ya mahāsukkō, pāṇayakappō ya acuō cēva
sahasārō sōdhammō, māhindō cēva sōdhammō // PaumaCa.178

kappō saṇaṁkumārō, taha ya mahasukkanāmahēō ya
ēēsu cuyā santā, uppannā kēsavā savē // PaumaCa.179

pōyaṇapura vāripuraṁ, mahāpuraṁ santināmanayaraṁ ca
cakkapuraṁ ca kusaggaṁ, mihilā sāēya mahurā ya // PaumaCa.180

ēēmu ya nayarēsuṁ, uppannā kēsavā balasamiddhā
ēttō kamēṇa vōcchaṁ, piyarō ēyāṇa savāṇaṁ // PaumaCa.181

paḍhamō ya payāvaï bambhabhūha ēttō ya rudanāmō ya
sōmō sivaṁkarō vi ya, samasuddhō aggidāṇō ya // PaumaCa.182

dasarahanarāhivō vi ya, vasudēvō patthivō kamēṇaṁ tu
ēē havanti piyarō, sabāṇa vi vāsudēvāṇaṁ // PaumaCa.183

paḍhamā migāvaī māhavī ya puhaī tahēva sīyā ya
aha ambiyā ya lacchī, kēsī vi ya kēgaī cēva // PaumaCa.184

taha dēvaī ya ēttō, imāu jaṇaṇīu vāsudēvāṇaṁ
mahilāō cciya tāṇaṁ, bhaṇāmi ēttō nisāmēhi // PaumaCa.185

paḍhamā sayaṁpabhā ruppiṇī ya pabhavā maṇōramā havaï
taha ya sunēttā aha vimalasundarī cēva nandavaī // PaumaCa.186

ēttō pahāvaī ruppiṇī ya guṇarūvajōvaṇadharīō
āsi mahādēvīō, sabāṇa vi vāsudēvāṇaṁ // PaumaCa.187

[baladēvāḥ tatsambaddhāni vividhāni sthānakāni ca —]
dhavalabmasaṇṇiyāsā, paḍhamapurī puṇḍarīgiṇī bhaṇiyā
puhaī āṇandapurī, nandapurī cēva nāyabā // PaumaCa.188

nayarī āsi asōgā, vijayapuraṁ maṇaharaṁ susīmā ya
khēmā vi ya nāgapuraṁ, imāṇi rāmāṇa gayajammē // PaumaCa.189

subalō ya pavaṇavēgō, nandi sumittō mahābalō cēva
purisavasabhō ya ēttō, sudarisaṇō hōi nāyavō // PaumaCa.190


[p. 196]
samaṇō vasuṁdharō cciya, siricandō havaï pacchimō saṅkhō
ēyāim̐ puvajammē, baladēvamuṇīṇa nāmāṇi // PaumaCa.191

aṇayārō muṇivasabhō, havaï taō samaṇasīhanāmō ya
taïō ya suvayarisī, vasabhō ya tahā payāpālō // PaumaCa.192

aha damadharō sudhammō, sāyaraghōsō ya vidyamābhō ya
ēē āsi parabhavē, guravō ciya sīradhārīṇaṁ // PaumaCa.193

tiṇi ya aṇuttarāō, sahasārāō havanti tiṇṇēva
dōṇṇi ya bambhāu cuyā, ēkō puṇa dasamakappāō // PaumaCa.194

ēēsu cuyā jāyā, baladēvamuṇī tabōdharā sabaï
ēttō kahēmi sēṇiya! jaṇaṇīō tāṇa iha jammē // PaumaCa.195

bhaddā subhaddanāmā, sudarisaṇā supṣabhā tahā vijayā
annā vi vējayantī, sīlā avarāiyā cēva // PaumaCa.196

sabantē puṇa ēttō, bhaṇiyā vi hu rōhiṇī pavararūvā
ēyāō āsi ētthaṁ, jaṇaṇīō sīradhārīṇaṁ // PaumaCa.197

sēyaṁsāi tiviṭṭha , vaṁdanti ya kēsavā jiṇā pañca
purisavarapuṇḍarīō, ara-mallijiṇantarē āsō // PaumaCa.198

malli-muṇisubayāṇaṁ, dattō vi ya kēsavō samakkhāō
subaya-namīṇa majjhē, kēsī puṇa lakkhaṇō havaï // PaumaCa.199

vandaï ariṭṭhanēmī, apacchimō kēsavō balasamaggō
ēttō ghaḍisattūṇaṁ, bhagāmi nayarāṇi sabāṇi // PaumaCa.20

[prativāsudēvāstatsambaddhāni vividhāni sthānakāni ca —]
alakāpuri vijayapuraṁ, nandaṇanayaraṁ havaï puhaïpuraṁ
ēttō ya haripuraṁ puṇa, sūrapuraṁ sīhanāmaṁ ca // PaumaCa.201

laṅkāpurī ya bhaṇiyā, rāyagihaṁ cēva hōi nāyavaṁ
ēyāṇi āsi sēṇiya! purāṇi paḍivāsudēvāṇaṁ // PaumaCa.202

āsaggīvō tāraga, mēraga tattō ya havaï mahukēḍō
havaï nisumbhō ya balī, palhāō rāvaṇō cēva // PaumaCa.203

navamō ya jarāsandhū, ēē paḍikēsavā kamēṇaṁ tu
iha bhārahammi vāsē, āsī paḍisattu kēsīṇaṁ // PaumaCa.204

paḍhamō suvaṇṇakumbhō, kittidharō taha sudhammanāmō ya
hariṇakusō ya kittī, havaï sumittō bhuvaṇasōhō // PaumaCa.205

bhaṇiō ya suvayamuṇī, siddhatthō pacchimō havaï ēttō
baladēvāṇaṁ ēē, āsi gurū iha bhavē savē // PaumaCa.206

aṭṭēva ya baladēvā, sivamayalamaṇuttaraṁ gaī pattā
ēkkō ya bambhalōē, apacchimō cēva uppannō // PaumaCa.207


[p. 197]
ēvaṁ kammamahāvaṇaṁ suviulaṁ vāhīlayāliṅgiya, sarva jhāṇamahāṇalēṇa ḍahiuṁ kēittha mōkkhaṁ gayā
annē thēvabhavāvasēsakalusā kappālaēsu ṭṭhiyā, bhavā dhammaphalēṇa hōnti vimalā nicaṁ suhāvāsayā // PaumaCa.208


iya paümacariē titthayarāibhavāṇukittaṇō nāma vōsaïmō uddēsaō samattō


---------------------------------------------------------------------
[succaya-vajjabāhu-kittidharamāhappavaṇṇaṇaṁ]

[harivaṁśōtpattiḥ —]
aṭṭhamarāmassa tuma, sēṇiya! nisuṇēhi tāva saṁbandha
kula-vaṁsaniggamaṁ tē, kahēmi sabaï jahāvattaṁ // PaumaCa.1

sīyalajiṇassa titthē, sumuhō nāmēṇa āsi mahipālō
kōsambīnayarīē, tatthēva ya vīrayakuvindō // PaumaCa.2

hariūṇa tassa mahilaṁ, vaṇamālaṁ nāma naravaī tattha
bhuñjaï bhōgasamiddhaṁ, raīe samayaṁ aṇaṅgō va // PaumaCa.3

aha annayā narindō, phāsuyadāṇaṁ muṇissa dāūṇaṁ
asaṇihaō uvavannō, mahilāsahiō ya harivāsē // PaumaCa.4

kantāviōyaduhiō, pōṭṭilayamuṇissa pāyamūlammi
ghēttūṇa ya pabajaṁ, kālagaō suravarō jāō // PaumaCa.5

avahivisaēṇa nāuṁ, dēvō harivāsasaṁbhavaṁ mihuṇaṁ
avahariūṇa ya turiyaṁ, campānayarammi āṇēi // PaumaCa.6

harivāsasamuppannō, jēṇaṁ hariūṇa āṇiō ihaī
tēṇaṁ ciya harirāyā, vikkhāō tihuyaṇē jāō // PaumaCa.7

jāō cciya tassa suō, mahāgirī nāma rūvasaṁpannō
tassa vi kamēṇa puttō, uppannō himagirī nāmaṁ // PaumaCa.8

vasugiri indagirī vi ya, jāō cciya patthivō rayaṇamālī
rāyā vi ya saṁbhūō, ēttō puṇa bhūyadēvō ya // PaumaCa.9


[p. 198]
rāyā mahīdharō vi ya, naravasabhā ēvamāiyā bahavē
uppannā harivaṁsē, vōlīṇā dīhakālēṇaṁ // PaumaCa.10

[munisuvratajinacaritama - —]
tatthēva ya harivaṁsē, uppannō patthivō vi hu sumittō
bhuñjaï kusagganayaraṁ, mahilā paümāvaī tassa // PaumaCa.11

aha sā suhaṁ pasuttā, rayaṇīē pacchimammi jāmammi
pēcchaï caüdasa sumiṇē, ṣasatthajōgēṇa kallāṇī // PaumaCa.12

gaya vasaha sīha abhisēya dāma sasi diṇayaraṁ jhayaṁ kumbhaṁ
paümasara sāgara vimāṇa-bhavaṇa rayaṇuccaya sihiṁ ca // PaumaCa.13

paḍibuddhā kamalamuhī, cōddasa sumiṇē kahēi daïyassa
tēṇa vi sā paḍibhaṇiyā, hōhī tuha jiṇavarō puttō // PaumaCa.14

nāva ya ēsā''lāvō, vaṭṭaï tāvaṁ nahāu sayarāhaṁ
paḍiyā ya rayaṇavuṭṭī, ujjōvantī dasa disāō // PaumaCa.15

tiṇṇēva ya kōḍīō, addhaṁ ca diṇē diṇē ya rayaṇāṇaṁ
pāḍēi dhaṇayajakkhō, ēvaṁ māsā ya pannarasa // PaumaCa.16

kamalakaṇavāsiṇīhiṁ, dēvīhiṁ sōhiē taō gabbhē
avaïṇṇō kayapuṇṇō, kamēṇa jāō jiṇavarindō // PaumaCa.17

sō tattha jāyamēttō, surēhi nēūṇa mandarassuvariṁ
indāiēhi ēhaviō, vihiṇā khīrōdahijalēṇaṁ // PaumaCa.18

aha taṁ kayāhisēyaṁ, sabālaṅkārabhūsiyasarīraṁ
indāī surapavarā, thuṇanti thuimaṅgalasaēhiṁ // PaumaCa.19

aha tē thōūṇa gayā, vibuhā sēṇāṇiō vi jiṇacandaṁ
ṭhaviūṇa jaṇaṇiaṅkē, sō vi ya dēvālayaṁ pattō // PaumaCa.20

gabbhaṭṭhiyassa jassa ya, jaṇaṇī vi hu āsi suvayā rajjē
muṇisubaō tti nāmaṁ jiṇassa raïyaṁ gurujaṇēṇaṁ // PaumaCa.21

parivaḍiō kamēṇaṁ, rajjaṁ bhōttūṇa suirakālammi
ṭhūṇa sarayamēhaṁ, vilijjamāṇaṁ ca paḍibuddhō // PaumaCa.22

muṇisuvayajiṇavasabhō, puttaṁ ṭhaviūṇa suvayaṁ rajjē
suraparikiṇṇō bhayavaṁ, pavaïō naravaīhi samaṁ // PaumaCa.23

chaṭṭōvavāsaniyamē, rāyagihē vasabhadattanaravaïṇā
paramannēṇa ya dinnaṁ, pāraṇayaṁ jiṇavarindassa // PaumaCa.24


[p. 199]
pattō ya vasabhadattō, pañcāisaē jiṇappahāvēṇaṁ
sura-asuranamiyacalaṇō, viharaï titthaṁkarō vasuhaṁ // PaumaCa.25

campayadumassa hiṭē, ēvaṁ ghāikkhaēṇa kammāṇaṁ
jhāyantassa bhagavaō, kēvalanāṇaṁ samuppannaṁ // PaumaCa.26

aha subaō vi rajjaṁ, dāūṇa suyassa tattha dakkhassa
pavaïō cariya tavaṁ, kālagaō pāviō siddhiṁ // PaumaCa.27

titthaṁ pavattiūṇaṁ, muṇisuvayasāmiō vi gaṇasahiō
sammēyapabaōvari, dukkhavimōkkhaṁ gaō mōkkhaṁ // PaumaCa.28

[janakarājōtpatti: —]
dakkhassa paḍhamaputtō, jāō ilavaddhaṇō tti nāmēṇaṁ
sirivaddhaṇō kumārō, tassa vi ya suō samuppannō // PaumaCa.29

sirivakkhō tassa suō, jāō ciya saṁjayantanaravasabhō
kuṇimō mahārahō vi ya, harivaṁsē patthivā bahavē // PaumaCa.30

kālēṇa aïkkantā kēittha tavēṇa pāviyā siddhiṁ
annē puṇa suralōē, uppannā niyayajōēṇaṁ // PaumaCa.31

ēvaṁ mahantakālē, vōlīṇēsu ya nivēsu bahuēsu
mihilāe samuppannō, vāsavakēū yaṁ harivaṁsē // PaumaCa.32

mahilā tassa surūvā, nāmēṇa ilā guṇāhiyā lōē
tīē gabbhammi suō, jāō jaṇaō tti nāmēṇaṁ // PaumaCa.33

jaṇayassa pasūī khalu, sēṇiya! kahiyā maē samāsēṇaṁ
nisuṇēhi jattha vaṁsē, uppannō dasarahō rāyā // PaumaCa.34

[daśaratharājōtpattiḥ —]
gacchanti kāla-samayā, tappanti tavaṁ suujjayā samaṇā
vilasanti visayalaggā, sussanti ya aṁkayasuhakammā // PaumaCa.35

aṇuyattanti ya jīvā, dukkhāṇi suhāṇi jīvalōgammi
tēsiṁ parivattanti ya, vasaṇāṇi mahōcchavā cēva // PaumaCa.36

jhāyanti muṇī jhāṇaṁ, mukkhā nindanti rāgiṇō mattā
abhinandanti buhā jē, mujjhanti surāmisāsattā // PaumaCa.37

gāyanti visayamūḍhā, rōvanti ya rōgapīḍiyā jē ya
suhiṇō cēva hasanti ya, kilisantaṁ pēcchiūṇa jaṇaṁ // PaumaCa.38

vivadanti kalahasīlā, vaggantī taha ya kēvi dhāvanti
lōbhavasēṇa vi kēī, saṁgāmaṁ janti taṇhattā // PaumaCa.39


[p. 200]
ēvaṁ vivihapagāraṁ, avasappaï diyaha-kālamāīhiṁ
cittapaḍō va vicittō, khīyaï avasappiṇī kālō // PaumaCa.40

aha ēttō vīsaïmē, jiṇantarē vaṭṭamāṇasamayammi
vijaō nāma narindō, sāēyapurāhivō jāō // PaumaCa.41

tassa mahādēvīē, himacūlāē suyā samuppannā
paḍhamō ya vajjabāhū, bīō ya puraṁdarō nāmaṁ // PaumaCa.42

taïyā puṇa nāgapurē, rāyā bahuvāhaṇō paribasaï
cūḍāmaṇi sē bhajjā, duhiyā ya maṇōharā hōi // PaumaCa.43

aha vāhaṇēṇa dinnā, sā kannā vijayapaḍhamaputtassa
gantūṇa vajjabāhū, pariṇēi parāe pīīē // PaumaCa.44

vattammi ya vārijjē, taṁ kannaṁ udayasundarō bhāyā
āḍhattō vi ya nēuṁ, sasuragharaṁ tēṇa samasahiō // PaumaCa.45

[munivaradarśanama —]
ēttō vasantakālē, vasantagirimatthaē muṇivarindō
vōlantaēṇa diṭṭhō, jhāṇatthō bajjabāhūṇaṁ // PaumaCa.46

jaha jaha tassa samīvaṁ, girissa alliyaï vajavarabāhū
taha taha vaḍḍaï pīī, kusumiyavarapāyavōhēṇaṁ // PaumaCa.47

rattāsōya-hiladuma-varadāḍima-kiṁsuēsu dippantō
kōilamuhaluggīō, mahuyarajhaṁkāragīyaravō // PaumaCa.48

varabaüla-tilaya-campaya-asōya-punnāya-nāyasusamiddhō
pāḍala-sahayāra-'juga-kundalayāmaṇḍiuddēsō // PaumaCa.49

bahukusumasurahikēsara-mayaranduddāmavāsiyadisōhō
dāhiṇapavaṇandōliya-naccāvijantatarunivahō // PaumaCa.50

daṭṭhaṇa vajjabāhū, muṇivasahaṁ tō maṇēṇa cintēi
dhannō ēsa kayatthō, jō kuṇaï tavaṁ aïmahantaṁ // PaumaCa.51

samasattu-mittabhāvō, kañcaṇa-taṇasarisa vigayaparisaṅgō
lābhā-'lābhē ya samō, dukkhē ya suhē ya samacittō // PaumaCa.52

ēēṇa phalaṁ laddhaṁ, māṇusajammassa tāva nissēsaṁ
jō jhāyaï paramatthaṁ, ēgaggamaṇō vigayamōhō // PaumaCa.53

hā! kaṭṭha ciya pāvō, baddhō haṁ pāvakammaṣāsēhiṁ
aïkaḍhiṇa-dāruṇēhi, candaṇarukkhō va nāgēhiṁ // PaumaCa.54


[p. 201]
muṇivasabhadinnadiṭṭhī, bhaṇaï ya taṁ udayasundarō vayaṇaṁ
kiṁ mahasi samaṇadikkhaṁ?, kumāra! ahiyaṁ nirikkhēsi // PaumaCa.55

tō bhaṇaï vajjabāhū, ēva imaṁ jaṁ tumē samullaviyaṁ
udaēṇa vi paḍibhaṇiō, tujjha sahāō bhavissē haṁ // PaumaCa.56

vīvāhabhūsaṇēhiṁ, vibhūsiō gayavarāu ōiṇṇō
āruhiūṇa girivarē, paṇamaï ya muṇiṁ payattēṇaṁ // PaumaCa.57

aha sō namiūṇa muṇī, suhāsaṇatthaṁ paṇaṭṭhamaya-rāyaṁ
pucchaï saṁsāraṭhiī, bandhaṇa-mōkkhaṁ ca jīvassa // PaumaCa.58

[saṁsārasvarūpaṁ bandhamōkṣasvarūpaṁ ca —]
bhaṇaï taō muṇivasabhō, jīvō jaha aṭṭhakammapaḍibaddhō
dukkhāim̐ aṇuhavantō, parihiṇḍaï dīhasaṁsāraṁ // PaumaCa.59

kammāṇa uvasamēṇaṁ, lahaï nayā māṇusattaṇaṁ sāraṁ
taha vi ya bandhavanaḍiō, na kuṇaï dhammaṁ visayamūḍhō // PaumaCa.60

duvihō jiṇavaradhammō, sāyārō taha ya hōi nirayārō
sāyārō gihidhammō, muṇivaradhammō 'nirāyārō // PaumaCa.61

sāvayadhamma kāū-ṇaṁ nicchiō antakālasamayammi
kālagaō uvavajjaï, sōhammāīsu surapavarō // PaumaCa.62

dēvattāu maṇuttaṁ, maṇuyattāō puṇō vi dēvattaṁ
gantūṇa sattamabhavē, pāvaï siddhi na saṁdēhō // PaumaCa.63

aha puṇa jiṇavaravihiyaṁ, dikkhaṁ ghēttūṇa pavarasaddhāē
hantūṇa ya kammamalaṁ, pāvaï siddhiṁ dhuyakilēsō // PaumaCa.64

ēvaṁ muṇivaravihiyaṁ, sōūṇaṁ naravarō vigayamōhō
hiyayaṁ kuṇaï daḍhayaraṁ, ṣatvajjānicchiucchāhaṁ // PaumaCa.65

ēkkammi varaṁ jammē, dukkhaṁ abhibhuñjiuṁ samaṇadhammē
kammaṭṭhaṣāyavavaṇaṁ, luṇāmi tavaparasughāēhiṁ // PaumaCa.66

daṭhūṇa vajjabāhum̐, virattabhāvaṁ muṇissa pāsatthaṁ
varajuvaīu palāvaṁ kuṇanti samayaṁ navavahūē // PaumaCa.67

aha udayasundarō taṁ, vinnavaï sagaggarēṇa kaṇṭhēṇaṁ
parihāsēṇa mahāyasa!, bhaṇiō mā ēva vavasāhi // PaumaCa.68


[p. 202]
taṁ bhaṇaï vajjabāhū, parihāsēṇōsahaṁ nu baha pīyaṁ
suṭṭha vi udiṇṇasaṁtī, kiṁ na haraï vēyaṇaṁ aṅgē? // PaumaCa.69

tō bhaṇaï vajjabāhū, muṇivasabhaṁ paṇamiūṇa bhāvēṇaṁ
tujjha pasāēṇa ahaṁ, nikkhamiuṁ ajja icchāmi // PaumaCa.70

nāūṇa tassa bhāvaṁ, sāhū guṇasāyarō bhaṇaï tujhaṁ
dhammē havaü avigdhaṁ, pāvasu tava-saṁjamaṁ viulaṁ // PaumaCa.71

[vajrabāhudīkṣā —]
nikkhamaï vajjabāhū, muṇivarapāsammi jāyasaṁvēō
sundarapamuhēhi samaṁ, chavīsāē kumārāṇaṁ // PaumaCa.72

sōyaranēhēṇa vahū, bhattārassa ya viōyadukkhēṇaṁ
sā vi tahiṁ pavaïyā, maṇōharā muṇisayāsammi // PaumaCa.73

sōūṇa vajjabāhū, pabaïyaṁ vijayapatthivō bhaṇaï
taruṇattē majjha suō, kaha bhōgāṇaṁ virattō sō? // PaumaCa.74

ahayaṁ puṇa nīsattō, indiyavasagō jarāe parigahiō
vavagayadappucchāhō, kaṁ saraṇaṁ vō pavajjāmi? // PaumaCa.75

ṣasiḍhilacalantagattō, ahayaṁ puṇa kāsakusumasamakēsō
vivaḍiyadasaṇasamūhō, taha vi virāyaṁ na gacchāmi // PaumaCa.76

ēvaṁ vijayanarindō, dāūṇa puraṁdarassa rāyasiriṁ
nikkhantō khāyajasō, pāsē nivāṇamōhassa // PaumaCa.77

[kīrtidharaḥ —]
ēttō puraṁdarassa vi, puhaīdēvīē kucchisaṁbhūō
jāō cciya kittidharō, jaṇammi vikkhāyakittīō // PaumaCa.78

rāyā kusatthalapurē, dhūyā vi ya tassa nāma sahadēvī
kittidharēṇa varataṇū, pariṇīyā sā vibhūīē // PaumaCa.79

khēmaṁkarassa pāsē nikkhamaï puraṁdarō vigayanēhō
pāraṁparāgayaṁ sō, kittidharō bhuñjaē rajjaṁ // PaumaCa.80

aha annayā kayāī, kittidharō āsaṇē suhanisannō
pēcchaï gayaṇayalatthaṁ, ravibimba rāhuṇā gahiyaṁ // PaumaCa.81

cintēūṇa payattō, jō gahacakaṁ karēi nittēyaṁ
sō diṇayarō asattō, tēyaṁ rāhussa vihaḍēuṁ // PaumaCa.82

ēva ghaṇakammabaddhō, purisō maraṇē udiṇṇasantammi
vārēūṇa asattō, avasēṇa vivajjaē niyamā // PaumaCa.83


[p. 203]
tamhā asāsayamiṇaṁ, māṇusanammaṁ asārasuhasaṅgaṁ
mōttūṇa rāyalacchī, jiṇavaradikkhaṁ pavajjāmi // PaumaCa.84

sōūṇa vayaṇamēyaṁ, mantī bandhavajaṇā ya dīṇamuhā
jaṁpanti naravarāhiva!, mā vavasasu ērisaṁ kammaṁ // PaumaCa.85

sāmiya! tumē vihūṇā, avassa puiī viṇassaï varāī
puhaīe viṇavāē, dhammaviṇāsō sayā hōi // PaumaCa.86

dhammē paṇaṭṭha santē, kiṁ va na naṭuṁ narinda! sabassaṁ?
tamhā karēhi rajjaṁ, rakkhasu puhaī payattēṇaṁ // PaumaCa.87

naṁ ēva amaccēhi, bhaṇiō gēṇhaï abhiggahaṁ dhīrō
sōūṇa suyaṁ jāyaṁ, tō ahayaṁ pavaïssāmi // PaumaCa.88

ēvaṁ rāyavarasiriṁ, bhuñjantassa ya aṇēyakālammi
jāō sahadēvīē, gabbhammi sukōsalō puttō // PaumaCa.89

thōvadivasāṇi bālō, nigūhiō mantiṇēhi kusalēhiṁ
parikahiō cciya puttō, ēkkaṇa narēṇa rāyassa // PaumaCa.90

sōūṇa suyaṁ jāyaṁ, maüḍāivibhūsaṇaṁ niravasēsaṁ
tassa ṣayacchaï rāyā, gāmasaēṇaṁ tu ghōsapuraṁ // PaumaCa.91

aha ēkkapakkhajāyaṁ, ṭhaviūṇa suyaṁ nivō niyayarajjē
pavaïō kittidharō, paricattapariggahārambhō // PaumaCa.92

ghōraṁ tavaṁ tappaï gimhakālē, mēhāgamē ciṭṭhaï channaṭhāṇē
hēmantamāsēsu tavōvaṇatthō, jhāṇaṁ pasatthaṁ vimalaṁ ca rēi // PaumaCa.93


iya paümacariē suvvayavajjabāhukittidharamāhappavaṇṇaṇō ēkavīsaïmō uddēsaō samattō


---------------------------------------------------------------------
[sukōsalamuṇimāhappa-dasaraha uppattivaṇṇaṇaṁ]

aha ēttō kittidharō, muṇivasabhō malavilittasavaṅgō
majjhaṇhadēsayālē, nayaraṁ pavisaraï bhikkhaṭuṁ // PaumaCa.1


[p. 204]
taṁ pēcchiūṇa sāhuṁ, jālagavakkhantarēṇa sahadēvī
ruṭṭhā pēsēi narē, dhāḍēha imaṁ puravarāō // PaumaCa.2

annē vi liṅgiṇō jē, tē vi ya dhāḍēha mā cirāvēha
mā dhammavayaṇasaī, suṇihī puttō mahaṁ ēsō // PaumaCa.3

ētthantarē ya tēhiṁ, nayarāō dhāḍiō muṇivarindō
annē vi jē puratthā, nicchūḍhā liṅgiṇō sabaï // PaumaCa.4

taṁ nāūṇa muṇivaraṁ, kittidharaṁ kōsalassa jā dhāī
ruvaï kivāluyahiyayā, sumarantī sāmiyaguṇōhaṁ // PaumaCa.5

nisuṇēūṇa ruvantī, bhaṇiyā ya sukōsalēṇa kēṇa tumaṁ
ammō paribhūya cciya?, tassa phuḍaṁ niggaraṁ kāhaṁ // PaumaCa.6

tō bhaṇaï vasantalayā, puttaya! jō tamabhisiñciuṁ rajjē
ṭhaviūṇa ya pavaïō, sō tujjha piyā iha paviṭṭhō // PaumaCa.7

bhikkhaṭṭē viharantō, jaṇaṇīē tujjha duṭṭapurisēhiṁ
dhāḍāviō ya ajjaṁ, puttaya! tēṇaṁ maē ruṇaṁ // PaumaCa.8

ṭhūṇa ya pāsaṇḍē, mā nibēō ya hōhii suyassa
tēṇaṁ ciya nayarāō, nicchūḍhā liṅgiṇō sabē // PaumaCa.9

ujjāṇa-kāṇaṇāī, pukkhariṇī-bāhiyālimāīṇi
nayarassa'bbhintaraō, tujjha kayāiṁ ca jaṇaṇīē // PaumaCa.10

annē vi tujjha vaïsē, puttaya! jē naravaī aïkvantā
tē vi ya bhōttūṇa mahi, pavajjamuvāgayā sabē // PaumaCa.11

ēēṇa kāraṇēṇaṁ, na dēi nayarassa niggamaṁ tujjha
mā nisuṇiūṇa dhamma, nikkhamihī jāyasaṁvēgō // PaumaCa.12

sōūṇa vayaṇamēyaṁ, sukōsalō niggaō puravarāō
pattō ya piusayāsaṁ, vandaï paramēṇa viṇaēṇaṁ // PaumaCa.13

taṁ vandiūṇa samaṇaṁ, uvaviṭṭhō suṇiya dhammaparamatthaṁ
bhaṇaï ya sukōsalō taṁ, bhayavaṁ! nisuṇēhi mē vayaṇaṁ // PaumaCa.14

ālittē niyayagharē, jaṇaō ghēttūṇa puttabhaṇḍāī
avaharaï tūramāṇō, sō tāṇa hiyaṁ vicintantō // PaumaCa.15

mōhaggisaṁpalittē, jiyalōyagharē maē pamōttūṇaṁ
nikkhantō nāha! tumaṁ, na ya juttaṁ ērisaṁ lōē // PaumaCa.16

tamhā kuṇaha pasāyaṁ, mōhāṇaladīviē sarīragharē
nikkhamamāṇassa mahaṁ, hatthālamba payacchāhi // PaumaCa.17

ēvaṁ sō aṇagārō, cittaṁ nāūṇa niyayaputtassa
tāhē bhaṇaï subhaṇiō, hōu avigdhaṁ tuhaṁ dhammē // PaumaCa.18


[p. 205]
vaṭṭaï ēsā''lāvō, tāva ya bhaḍacaḍayarēṇa parikiṇṇā
pattā vicittamālā, gurubhārā paṇaïṇī tassa // PaumaCa.19

sā bhaṇaï pāyapaḍiyā, sāmiya! puhaī mamaṁ ca mōttūṇaṁ
mā vavasasu ṣavajjaṁ, duccariyā muṇivarāṇaṁ pi // PaumaCa.20

saṁthāviūṇa gāḍhaṁ, sukōsalō bhaṇaï tujjha gabbhammi
bhaddē! hōhī puttō, sō ahisittō maē rajjē // PaumaCa.21

āpucchiūṇa savaṁ, bandhujaṇaṁ parijaṇaṁ ca mahilāō
jiṇadikkhaṁ paḍivannō, sukōsalō piusayāsammi // PaumaCa.22

aha sō nicchiyahiyaō, saṁvēgaparāyaṇō daḍhadhiīō
annannavihiniōgaṁ, kāūṇa tavaṁ samāḍhattō // PaumaCa.23

[vividhāni tapāṁsi —]
rayaṇāvali muttāvali, kaṇayāvali kulisamajjha javamajjhaṁ
jiṇaguṇasaṁpattī vi ya, vihī ya taha sabaōbhaddā // PaumaCa.24

ēttō tilōyasārā, muiṅgamajjhā pivīliyāmajjhā
sīsaṁkārayaladdhī, daṁsaṇanāṇassa laddhī ya // PaumaCa.25

aha pañcamandarā vi ya, kēsarikōlā carittaladdhī ya
parisahajayā ya pavayaṇa-māyā āiṇṇasuhanāmā // PaumaCa.26

pañcanamōkkāravihī, titthaṭṭhasuyā ya sōkkhasaṁpattī
dhammōvāsaṇaladdhī, tahēva aṇuvaṭṭamāṇā ya // PaumaCa.27

ēyāsu ya annāsu ya, vihīsu dasamāipakkhamāsēsu
bēmāsiya tēmāsiya, khavēi chammāsajōēsu // PaumaCa.28

tē dō vi piyā-puttā, nava-saṁjama-niyamasōsiyasarīrā
viharanti daḍhadhiīyā, gāmā-''garamaṇḍiyaṁ vasuhaṁ // PaumaCa.29

sā puttaviōgēṇaṁ, sahadēvī tattha dukkhiyā santī
ajhajjhāṇēṇa mayā, uppannā kandarē vagghī // PaumaCa.30

ēvaṁ viharantāṇaṁ, muṇīṇa saṁpatthiō jalayakālō
pasarantamēhanivahō, gayaṇayalōcchaïyasabadisō // PaumaCa.31

varisaï ghaṇō pabhūyaṁ, taḍicchaḍāḍōvabhōsaṇaṁ gayaṇaṁ
gulagulagulantasaddō, vittharaï samantaō sahasā // PaumaCa.32

dhārājajjariyamahī, ummaggapalōṭṭasalilakallōlā
ubbhinnakandaladalā, maragayamaṇisāmalā jāyā // PaumaCa.33

ēyārisammi kālē, jatthatthamiyā muṇī niōgēṇaṁ
ciṭṭhanti sēlamūlē, cāummāsēṇa jōēṇaṁ // PaumaCa.34


[p. 206]
ēvaṁ uttāsaṇaē, raṇṇē kavāya-satta-tarugahaṇē
phāsuyaṭhāṇammi ṭhiyā, pasatthajhāṇujjayamaīyā // PaumaCa.35

vīrāsaṇajōēṇaṁ, kāussaggēṇa ēgapāsēṇaṁ
uvavāsēṇa ya ya nīō, ēkkaṇaṁ pāusō kālō // PaumaCa.36

sarayammi samāvaḍiē, kattiyamāsassa muṇivarā ēttō
saṁpuṇṇaniyamajōgā, nayaraṁ pavisanti bhikkhaṭṭhā // PaumaCa.37

līlāe vaccamāṇā, diṭṭhā vagghīe tōe muṇivasahā
rusiyā nakhēhi mahī, vilihaï nāyaṁ vimuñcantī // PaumaCa.38

aha sō sukōsalamuṇī, vandhī daṭuṁ bahujjayamaīyaṁ
tāhē vōsiriyataṇū , sukkajjhāṇaṁ samāruhaï // PaumaCa.39

dāḍhākarālavayaṇā, uppaïūṇaṁ nahaṁ calasahāvā
paḍiyā sukōsalōvari, vijū iva dāruṇā vagdhī // PaumaCa.40

pāḍēūṇa mahiyalē, maṁsaṁ ahilasaï attaṇō vayaṇē
mōḍēi aṭṭhiyāī, tōḍēi ya pahārusaṁghāē // PaumaCa.41

iya pēcchasu saṁsārē, sēṇiya! mōhassa vilasiyaṁ ēyaṁ
jaṇaṇī khāyaï maṁsaṁ, jattha suiṭṭhassa puttassa // PaumaCa.42

khajjantassa bhagavaō, sukkajjhāṇāvagāhiyamaṇassa
samaṇassa jīviyantē, jīviyantē, kēvalanāṇaṁ samuppannaṁ // PaumaCa.43

ēvaṁ sahadēvīē, kōsalaagāim̐ khāyamāṇīē
jāyaṁ jāīsaraṇaṁ, puttayadantāim̐ daṭṭaṇaṁ // PaumaCa.44

sā pacchāyāvēṇaṁ, tiṇṇi ya divasāim̐ aṇasaṇaṁ kāuṁ
uvavannā diyalōē, vagghī mariūṇa sōhammē // PaumaCa.45

dēvā caüppagārā, samāgayā muṇivarassa kubanti
nibāṇagamaṇamahimaṁ, nāṇāvihagandhakusumēhiṁ // PaumaCa.46

kittidharassa vi ēttō, samuggayaṁ kēvalaṁ jagapagāsaṁ
mahimakarāṇa ya ēkkā, jattā jāyā suravarāṇaṁ // PaumaCa.47

mahimaṁ kāūṇa taō, paṇamiya sabāyarēṇa tikkhuttaṁ
dēvā caüppagārā, niyayaṭṭhāṇāim̐ saṁpattā // PaumaCa.48

ēyaṁ jō suṇaï narō, bhāvēṇa sukōsalassa nivāṇaṁ
sō uvasaggavimukkō, labhaï ya puṇṇaphalaṁ viulaṁ // PaumaCa.49


[p. 207]
[hiraṇyagarbhaḥ —]
dēvī vicittamālā, saṁpuṇṇē tattha kālasamayammi
puttaṁ cēva pasūyā, hiraṇṇagabbhō tti nāmēṇaṁ // PaumaCa.50

pattō sarīraviddhiṁ, kamēṇa rajjassa sāmiō jāō
harivāhaṇassa duhiyā, pariṇēi migāvaī kannaṁ // PaumaCa.51

tōē samaṁ rāyasiriṁ, bhuñjantō annayā naravarindō
bhamaranihakēsamajjhē, pēcchaï paliyaṅkaraṁ ēkkaṁ // PaumaCa.52

aha sōiuṁ payattō, maccūṇaṁ pēsiō mahaṁ dūō
bala-satti-kantirahiō, hōhāmi na ēttha saṁdēhō // PaumaCa.53

visaēsu vañciō haï, kālaṁ aïdāruṇaṁ suhapasattō
bandhavanēhaviṇaḍiō, dhammadhuraṁ nēva paḍivannō // PaumaCa.54

[siṁhikā-naghuṣaü —]
ēvaṁ hiraṇṇagabbhō, naghusakumāraṁ migāvaīputtaṁ
ahisiñciūṇa rajjē, nikkhantō vimalamuṇipāsē // PaumaCa.55

gabbhanthē cciya asivaṁ, na ghōsiyaṁ jassa jaṇavaē jamhā
naghusō tti tēṇa nāma, gurūhi raïyaṁ sumaṇasēhiṁ // PaumaCa.56

naghusō pariṭṭhavēḍaṁ, niyayapurē sīhiyaṁ mahādēviṁ
uttaradisaṁ payaṭṭō, jēuṁ sāmantasaṁghāē // PaumaCa.57

dāhiṇadēsāhivaī, nadhusaṁ nāūṇa dūradēsatthaṁ
ghēttuṁ sāēyapuriṁ, samāgayā sāhaṇasamaggā // PaumaCa.58

naghusassa mahādēvī, viṇiggayā sīhiyā balasamaggā
aha jujjhiuṁ payattā, tēhi samaṁ naravarindēhiṁ // PaumaCa.59

niddayapaharēhi hayā, samarē hantūṇa sōhiyā sattū
rakkhaï sāēyapurī, niyayapayāvujjayamaīyā // PaumaCa.6

naghusō vi uttaradisaṁ, kāūṇa vasē samāgaō nayariṁ
suṇiūṇa sīhiyāē, parakkama dāruṇaṁ ruṭṭhō // PaumaCa.61

bhaṇaï ya ahō alajjā, na ya kulavahuyāe ērisaṁ juttaṁ
avikhaṇḍiyasīlāē, parapurisaniyattacittāē // PaumaCa.62

paribhūyā naravaïṇā, dōsaṁ kāūṇa sā mahādēvī
aha annayā kayāī, naghusassa jarō samuppannō // PaumaCa.63

mantāṇa ōsahāṇa ya, vējjapaüttāṇa nēva uvasantō
dāhajjarō mahantō, ahiyayaraṁ vēyaṇaṁ dēi // PaumaCa.64


[p. 208]
nāūṇa : tahābhūyaṁ, narāhivaṁ sīhiyā mahādēvī
sōyapariggahiyamaṇā, tassa sayāsaṁ samallīṇā // PaumaCa.65

sabajaṇassa samakkhaṁ, udayaṁ ghēttūṇa sīhiyā bhaṇaï
mōttūṇa niyayadaïyaṁ, jaï annō nā''si mē hiyaē // PaumaCa.66

tō naravaïssa dāhō, uvasamaü jalēṇa karavimukkēṇaṁ
ēvaṁ bhaṇiūṇa sittō, rāyā vigayajjarō jāō // PaumaCa.67

ulhaviyasabagattaṁ, daṭṭaṇa narāhivaṁ jaṇō tuṭṭō
sīlaṁ pasaṁsamāṇō, bhaṇaï ahō! sāhu! sāhu! tti // PaumaCa.68

dēvēhi kusumavuṭṭhī, mukkā susuyandhagandhariddhillā
rāyā vi ya parituṭṭhō, sīlaṁ nāūṇa mahilāē // PaumaCa.69

ṭhaviūṇa naravaïndō, niyayapaē 'sīhiyā mahādēvī
bhōgē bhōttaṇa ciraṁ, saṁvēgaparāyaṇō jāō // PaumaCa.70

naghusō parivēuṁ, sōdāsaṁ sīhiyāsuyaṁ rajjē
nikkhantō naravasabhō, paricattapariggahārambhō // PaumaCa.71

[sōdāsaḥ —]
tōsu vi kālēsu sayā, sōdāsanarāhivassa kulavaṁsē
na ya kēṇaï paribhuttaṁ, maṁsaṁ ciya aṭṭha divasāiṁ // PaumaCa.72

kammōdaēṇa sō puṇa, tēsu vi divasēsu bhuñjaī maṁsaṁ
bhaṇaï ya sūyāravaī, maṁsaṁ āṇēhi mē sigdhaṁ // PaumaCa.73

taïyā puṇō amārī, vaṭṭaï aṭṭhāhiyā jiṇavarāṇaṁ
pisiyassa alābhēṇaṁ, māṇusamaṁsaṁ ca sē dinnaṁ // PaumaCa.74

māṇusamaṁsapasattō, khāyantō. paṁurabālaē bahavē
sūyārēṇa samāṇaṁ, suēṇa niddhāḍiō rāyā // PaumaCa.75

tassa suō guṇakaliō, kaṇayābhānandaṇō tahiṁ nayarē
ahisittō sīharahō, rajjē sabēhi suhaḍēhiṁ // PaumaCa.76

sīhassa jahā maṁsaṁ, āhārō tassa niyayakālammi
tēṇaṁ ciya vikkhāō, puhaīē sīhasōdāsō // PaumaCa.77

pēcchaï paribbhamantō, dāhiṇadēsē siyambaraṁ paṇaō
tassa sagāsē dhamma, suṇiūṇa taō samāḍhattō // PaumaCa.78

aha bhaṇaï muṇivarindō, nisuṇasu dhammaṁ jiṇēhi parikahiyaṁ
jēṭṭō ya samaṇadhammō, sāvayadhammō ya aṇujēṭṭhō // PaumaCa.79


[p. 209]
pañca ya mahatvayāī, samiīō cēva pañca bhaṇiyāō
tiṇṇi ya guttiniōgā, ēsō dhammō muṇivarāṇaṁ // PaumaCa.80

hiṁsāliyacōrikā, paradārapariggahassa ya niyattī
tiṇṇi ya guṇavayāī, mahumaṁsavivajaṇaṁ bhaṇiyaṁ // PaumaCa.81

bhagavaṁ! gēṇhāmi vayaṁ, jaṁ bhaṇasi mahāmuṇī payattēṇaṁ
ēkaṁ puṇa hiyaïṭṭha, navari ya maṁsaṁ na chaḍḍa mi // PaumaCa.82

[māṁsabhakṣaṇavipākaḥ —]
bhaṇiō tahēva muṇiṇā, bhuñjasi maṁsaṁ ayāṇaō taṁ si
taha paḍihisi saṁsārē, timigilī jaha gaō narayaṁ // PaumaCa.83

giddhā suṇaya-siyālā, maṁsaṁ khāyanti asaṇa-taṇhāē
jē vi hu khāyanti narā, tē tēhi samā na saṁdēhō // PaumaCa.84

jō khāiūṇa maṁsaṁ, majjaï titthēsu kuṇaï vayaniyamaṁ
taṁ tassa kilēsayaraṁ, ayālakusumaṁ va phalarahiyaṁ // PaumaCa.85

jō bhuñjaï mūḍhamaī, maṁsaṁ ciya sukka-ruhirasaṁbhūyaṁ
sō pāvakammagaruō, suiraṁ paribhamaï saṁsārē // PaumaCa.86

maṁsāsāyaṇaniraō, jīvāṇa vahaṁ karaï nikkhuttaṁ
jīvavahammi ya pāvaṁ, pāvēṇa ya dōggaïṁ jāi // PaumaCa.87

jē māriūṇa jīvē, maṁsaṁ bhuñjanti jīhadōsēṇaṁ
tē ahivaḍanti naraē, dukkhasahassāulē bhīmē // PaumaCa.88

tē tattha samuppannā, naraē bahuvēyaṇē niyayakālaṁ
chijjanti ya bhijjanti ya, karavatta-'sivatta-jantēsu // PaumaCa.89

suṇiūṇa vayaṇamēyaṁ, muṇivaravihiyaṁ bhaēṇa dukkhāṇaṁ
hōuṁ pasannahiyaō, sōdāsō sāvaō jāō // PaumaCa.90

tattō mahāpurē vi ya, kālagaē patthivē suyavihūṇē
gayakhandhasamārūḍhō, sōdāsō pāviō rajjaṁ // PaumaCa.91

puttassa tēṇa dūō, visajjiō kuṇaha mē lahu ṣaṇāmaṁ
tēṇa vi bhaṇiō dūō, na tassa ahayaṁ paṇivayāmi // PaumaCa.92

sōūṇa dūyavayaṇaṁ, sōdāsō niggaō balasamaggō
tassa visayaṁ ca pattō, bandiyaṇugghuṭṭa jayasaddō // PaumaCa.93

sīharahō vi ahimuhō, caüraṅgabalēṇa tattha niggantuṁ
ābhiṭṭō tēṇa samaṁ, saṁgāmō dāruṇō jāō // PaumaCa.94


[p. 210]
jēūṇa suyaṁ samarē, tassa ya raja mahāguṇaṁ dāuṁ
sōdāsō pavaïō, kuṇaï tavaṁ bārasaviyappaṁ // PaumaCa.95

sīharahassa vi puttō, bambharahō naravaī samuppannō
tassa vi caümmuhō vi ya, hēmarahō jasarahō cēva // PaumaCa.96

paümarahō ya mayarahō, sasīrahō ravirahō ya mandhāō
udayarahō naravasahō, vīrasusēṇō ya paḍivayaṇō // PaumaCa.97

nāmēṇa kamalabandhū, ravisattū taha vasantatilaō ya
rāyā kubēradattō, kunthū sarahō ya virahō ya // PaumaCa.98

rahanigdhōsō ya tahā, mayāridamaṇō hiraṇṇanābhō ya
puñjatthalō ya kakuhō, rāyā raghusō ya nāyavō // PaumaCa.99

ēvaṁ ikkhāgakulē, samaïkkantēsu naravarindēsu
sāēyapuravarīē, aṇaraṇṇō patthivō jāō // PaumaCa.10

[daśarathaḥ —]
tassa mahādēvīē, puhaīē dō suyā samuppannā
paḍhamō ya aṇantarahō, bīō puṇa dasarahō jāō // PaumaCa.101

māhēsaranayaravaī, mittaṁ sōūṇa sahasakiraṇaṁ sō
pavaïō niviṣṇō, imassa saṁsāravāsassa // PaumaCa.102

aṇaraṇṇō vi naravaī, puttaṁ ciya dasarahaṁ ṭhaviya rajjē
nikkhamaï suyasamaggō, pāsē muṇiabhayasēṇassa // PaumaCa.103

chaṭṭha-'ṭṭhama-dasama-duvālasēhi māsa-'ddhamāsakhamaṇēhiṁ
kāūṇa tavamuyāraṁ, aṇaraṇṇō patthiō mōkkhaṁ // PaumaCa.104

sāhū vi aṇantarahō, aṇantabala-viriya-sattisaṁpannō
saṁjama-tava-niyamadharō, jatthatthamiō mahī bhamaï // PaumaCa.105

aruhatthalē narindō, sukōsalō tassa cēva mahilāē
amayappabhāe dhūyā, kannā avarāiyā nāmaṁ // PaumaCa.106

sā dasarahassa dinnā, pariṇīyā tēṇa varavibhūīē
aha kamalasaṁkulapurē, subandhutilaō nivō tattha // PaumaCa.107

mittā ya mahādēvī, duhiyā ciya kēkaī laliyarūvā
sā dasarahēṇa kannā, pariṇīyā nāma sōmittī // PaumaCa.108

ēvaṁ jubaīhi samaṁ, paribhuñjaï dasarahō mahārajaṁ
sammattabhāviyamaī, dēva-gurūpūyaṇābhiraō // PaumaCa.109


[p. 211]
jē bharahāinarāhivasūrā, uttamasatti-sirīsaṁpannā
tē jiṇadhammaphalēṇa mahappā, hōnti puṇō vimalā-'malabhāvā // PaumaCa.110


iya paümacariē sukōsalamāhappajuttō dasarahaüppattibhihāṇō nāma bāvīsaïmō uddēsaō samattō


---------------------------------------------------------------------
[vihīsaṇavayaṇavihāṇaṁ]

aha annayā kayāī, sahāe majjhammi dasarahō rāyā
ciṭṭhaï suhāsaṇatthō, tāva cciya nāraō pattō // PaumaCa.1

abbhuṭṭiō ya sahasā, naravaïṇā āsaṇē suhanisaṇṇō
paripucchiō ya bhayavaṁ!, kattō si tumaṁ paribbhamiō? // PaumaCa.2

dāūṇa ya āsīsaṁ, bhaṇaï taō nāraō jiṇaharāṇaṁ
vandaṇanimittahēḍaṁ, puvavidēhaṁ gaō ahayaṁ // PaumaCa.3

aha puṇḍarōgiṇīē, sīmandharajiṇavarassa nikkhamaṇaṁ
diṭuṁ maē mahāyasa!, suraasurasamāulaṁ tattha // PaumaCa.4

sīmaṁdharabhagavantaṁ, namiūṇaṁ cēiyāim̐ tattha puṇō
mandaragiriṁ gaō haṁ, paṇamāmi jiṇālaē tuṭṭhō // PaumaCa.5

suragaṇasēviyasiharaṁ, kāūṇa payāhiṇaṁ nagavarindaṁ
turiyaṁ ca paḍiniyattō, abhivandantō jiṇaharāiṁ // PaumaCa.6

tō nāraēṇa bhaṇiō, sāēyavaī! suṇēhi maha vayaṇaṁ
avasārēsu ya lōyaṁ, jēṇa rahassaṁ nivēēmi // PaumaCa.7

ōsāriyammi lōē, kahēi tō nāraō naravaïssa
vandaṇakaēṇa navaraṁ, tikūḍasiharaṁ gaō ahayaṁ // PaumaCa.8

tattha jiṇasantibhavaṇaṁ, abhivandēūṇa ciṭṭhamāṇēṇaṁ
tuha puṇṇapabhāvēṇaṁ, taṁ mē avahāriyaṁ vayaṇaṁ // PaumaCa.9

nēmittiēṇa siṭuṁ, sāyaravihiṇā u rāvaṇaṁ samarē
jaha daharahassa puttō, mārihii na ēttha saṁdēhō // PaumaCa.10

jaṇayaduhiyānimittaṁ, suṇiūṇa bihīsaṇō bhaṇaï ēvaṁ
mārēmi dasarahaṁ taṁ, jāva 'suō sē na saṁbhavaï // PaumaCa.11

ahamavi bibhīsaṇēṇaṁ, bhaṇiō jāṇāsi kahiṁ dasarahō sō?
jaṇaō ya sāhasu phuḍaṁ, bhayavaṁ! mā kuṇaha vakkhēvaṁ // PaumaCa.12


[p. 212]
bhaṇiō bibhīsaṇō mē, ahayaṁ na suṇēmi tāṇa uppattī
dāūṇa uttaramiṇaṁ, ihāgaō tujjha pāsammi // PaumaCa.13

ēvaṁ tē parikahiyaṁ, sammadiṭṭissa tujjha nēhēṇaṁ
tāva karēhi uvāyaṁ, jāva ya na bibhīsaṇō ēi // PaumaCa.14

dāūṇa ya uvaēsa, aïturiyaṁ nāraō gaō mihilaṁ
jaṇayassa vi nissēsaṁ, kahēi vattaṁ maraṇahēuṁ // PaumaCa.15

maraṇamahabbhayabhīō, narāhivō dasarahō samappēuṁ
mantīṇa kōsa-dēsaṁ, viṇiggaō tattha pacchannō // PaumaCa.16

tāva ya mantīhi lahūṁ, lēppamayaṁ dasarahassa paḍibimbaṁ
kārāviyaṁ maṇōj, sattatalē bhavaṇapāsāē // PaumaCa.17

ēsō ciya vittantō jaṇayassa vi kāriō ya mantīhiṁ
naṭṭhā bhamanti dōṇi vi, puhaī pacchannarūvadharā // PaumaCa.18

tāva ya bihīsaṇēṇaṁ, sāēyapurīe pēsiyā purisā
hiṇḍanti gavēsantā, narāhivaṁ dinnadiṭṭhīyā // PaumaCa.19

rāyaharaṁ asamatthā, pavisēuṁ jāva tē cirāvēnti
tāva ya sāēyapuriṁ, bihīsaṇō āgaō turiyaṁ // PaumaCa.20

taḍivilasiēṇa sigdhaṁ, bihīsaṇāṇattiyāe bhavaṇavaraṁ
pavisēūṇa ya chinnaṁ, sīsaṁ ciya kittimanivassa // PaumaCa.21

lakkhārasapagalantaṁ, sīsaṁ taḍivilasiēṇa ghēttaṇaṁ
rayaṇīe sayaṁ daṭu, puṇaravi dāvēnti sāmissa // PaumaCa.22

antēurē palāvaṁ, sōūṇa siraṁ mahīe mōttūṇa
maṇapavaṇajaṇiyavēō, bihīsaṇō patthiō lakaṁ // PaumaCa.23

parivaggō vi palāvaṁ, kāūṇaṁ pēyakammakaraṇijaṁ । daharahasamū
suyamaṇō, acchaï ya disi palōyantō // PaumaCa.24

ēttō bibhīsaṇō vi ya, gurūṇa sammāṇa-dāṇa-pūyāī
kuṇaï payattēṇaṁ ciya, āṇandaṁ harisiyamaīō // PaumaCa.25

parabhavajaṇiyaṁ jaṁ dukkayaṁ sukkayaṁ vā, pariṇamaï narāṇaṁ taṁ tahā nēva micchaṁ
ii muṇiya visēsaṁ ghōrasaṁsāravāsaṁ, kuṇaha vimalabhāvaṁ mōkkhamaggē jiṇāṇaṁ // PaumaCa.26


iya paümacariē bihīsaṇavayaṇavihāṇō nāma tēvīsaïmō uddēsaō samattō


---------------------------------------------------------------------

[p. 213]
[kēgaïpariṇayaṇa-varasaṁpāyaṇavaṇṇaṇaṁ]

[kaikēyī —]
sassa bhamantassa tayā, jaṁ vattaṁ taṁ suṇēhi magahavaī!
taṁ tē kahēmi sarva, suṇēhi iha avahiō hōuṁ // PaumaCa.1

uttaradisāe nayaraṁ, iha kōuyamaṅgalaṁ maṇabhirāmaṁ
tatthā''sī naravasabhō, guṇāhiō suhamaī nāmaṁ // PaumaCa.2

mahilā sē puhaïsirī, dhūyā vi ya kēgaī pavarakannā
puttō ya dōṇamēhō, jōvaṇalāyaṇṇaṣaḍipuṇṇō // PaumaCa.3

kantipaḍipuṇṇasōhā, rūvāīsayaguṇēhi uvavēyā
vivihakalā-''gamakusalā, sā kannā buddhisārēṇaṁ // PaumaCa.4

narsē salakkhaṇaguṇaṁ, gandhavaṁ savihattisaṁjuttaṁ
jāṇaï āharaṇavihī, caübihaṁ cēva savisēsaṁ // PaumaCa.5

vijaṁ sabhēyabhinnaṁ, livisatthaṁ saddalakkhaṇaṁ sayalaṁ
gayaturayalakkhaṇaṁ ciya, gaṇiyaṁ chandaṁ nimittaṁ ca // PaumaCa.6

ālēkkhaṁ lēppamayaṁ, pattacchējjaṁ ca bhōyaṇavihī ya
bahuviharayaṇavisēsaṁ, kusumavisēsaṁ sabhēyajuyaṁ // PaumaCa.7

vivihā ya gandhajuttī, lōyannāṇaṁ tahēva savisēsaṁ
ēyāsu ya annāsu ya, kalāsu kannā samubahaï // PaumaCa.8

daṭṭa ṇa naravarindō, kannaṁ navajōvaṇaṁ vicintēi
kō sē varō ṇu sarisō, puhaïyalē hōhii imāē? // PaumaCa.9

jō sē maṇassa iṭṭhō, taṁ giṇhaü vā sayaṁvarā kannā
ēva bhaṇiūṇa sahasā, narāhivā mēliyā sabē // PaumaCa.10

tē ciya tahiṁ samantā, dasaraha-jaṇayā taō milēūṇaṁ
annōnnamuṇiyanihasā, dō vi tahiṁ cēva saṁpattā // PaumaCa.11

mañcēsu ya uvaviṭṭhā, harivāhaṇamāiyā naravarindā
sayalaparivārasahiyā, āharaṇavibhūsiyasarīrā // PaumaCa.12

sā vi tahiṁ varakannā, savālaṁkārasukayanēvacchā
maṅgalasaōvagīyā, rāyasamudaṁ samōiṇṇā // PaumaCa.13

pāsēsu cāmarāī, uvariṁ chattaṁ samōttiōūlaṁ
puraō ya mahātūraṁ, vajjaï ghaṇasarisanigdhōsaṁ // PaumaCa.14

līlāe saṁcarantī, niyanti taṁ patthivā aṇimisacchā
ummāiyā khaṇēṇaṁ, bahavē āyallayaṁ pattā // PaumaCa.15


[p. 214]
mayaharayadāviē tē, sabē vi narāhivē palōēuṁ
bālāe kayā mālā, sigdhaṁ kaṇṭhē dasarahassa // PaumaCa.16

ālaïyakaṇṭhamālaṁ, daṭu ṇaṁ dasarahaṁ jaṇō bhaṇaï
rūvēṇa aṇannasamō, navaraṁ tu aṇāyakula-vaṁsō // PaumaCa.17

kēittha naravarindā, bhaṇanti jōgō varō sulāyaṇṇō
gahiō kannāe imō, puvakkammāṇujōēṇaṁ // PaumaCa.18

annē bhaṇanti ruṭṭhā, dēsiyapurisassa amuṇiyakulassa
ēyassa haraha kannaṁ, sigdhaṁ ciya mā cirāvēha // PaumaCa.19

aha tē khaṇēṇa sabē, sannaddhē pēcchiūṇa naravasabhē
tō suhamaī narindō, vayaṇaṁ jāmāuyaṁ bhaṇaï // PaumaCa.20

jāva ya sarēhi samarē, dhāḍēmi imē ahaṁ naravarindē
tāva ya kannāe samaṁ, pavisasu nayaraṁ rahārūḍhō // PaumaCa.21

jaṁ ēva samālattō, bhaṇaï taō māma! kiṁ visaṇṇō si?
thōvantarēṇa pēcchasu, bhajjantē raṇamuhē ēē // PaumaCa.22

ēva bhaṇiūṇa tō sō, sannaddhō rahavaraṁ samārūḍhō
paggahakarāvalaggā, dhurāsaṇē kēgaī tassa // PaumaCa.23

jassa sasimaṇḍalanibhaṁ, dīsaï chattaṁ bhaḍāṇa majjhammi
ēyassa turiyavēyaṁ, vāhēhi rahaṁ visālacchi! // PaumaCa.24

ēva bhaṇiyāe sigdhaṁ, ōsiyadhayadaṇḍamaṇḍaṇāḍōvō
taha vāhiō rahavarō, jaha khuhiyaṁ riubalaṁ sayalaṁ // PaumaCa.25

jujjhantēṇa raṇamuhē, sarēhi parihatthadacchamukkēhiṁ
bhaggā nāsanti bhaḍā, annannaṁ cēva laṅghantā // PaumaCa.26

hēmappabhēṇa sabē, niyayabhaḍā cōiyā ṣaḍiṇiyattā
muñcantā saranivahaṁ, āvaḍiyā dasarahaṁ samarē // PaumaCa.27

hatthōsu rahavarēsu ya, turaṅgajōhēsu vēḍhiō samarē
jujjhaï avisaṇṇamaṇō, muñcantō āuhasayāiṁ // PaumaCa.28

caüsu vi disāsu sigdhaṁ, bhamaï ciya dasarahō rahārūḍhō
gayavara-turaṅga-jōhē, ghāyantō satthapaharēhiṁ // PaumaCa.29

daṭṭaṇabhaübiggaṁ, sēnnaṁ hēmappabhō naravarindō
puraō avaḍhiō dasarahassa paribaddhatōṇīrō // PaumaCa.30

chinnakavayā-''yavattō, sarēhi hēmappahō kaō virahō
sigdhaṁ raṇamajjhāō, sēnnēṇa samaṁ samōsaraï // PaumaCa.31


[p. 215]
hēmappabhammi bhaggē, bandijaṇāiṇṇaghuṭṭhajayasahō
kannāe samaṁ nayaraṁ, pavisaraï rahēṇa vīsatthō // PaumaCa.32

tō sō pāṇiggahaṇaṁ, karēi vihiṇā jaṇēṇa parikiṇṇō
kōuyamaṅgalanilaē, pariṇīō dasarahō rāyā // PaumaCa.33

paramavibhūīe taō, mahilā ghēttūṇa sayalaparivārō
paḍiyāgaō viṇīyaṁ, aṇaraṇṇasuō pahiyakittī // PaumaCa.34

manti-bhaḍa-purajaṇēṇaṁ, ṭhaviō puṇa dasarahō mahārajjē
bhuñjaï bhōgasamiddhiṁ, saggē vā''khaṇḍalō muiō // PaumaCa.35

saṁpatthiō ya mahilaṁ, jaṇaō vi sasaṁbhamō daḍhadhiīō
puṇaravi rajjāṇandaṁ, parituṭṭhō kuṇaï savisēsaṁ // PaumaCa.36

aha kēgaī kayāī, bhaṇiyā aṇaraṇṇapatthivasuēṇaṁ
bhaddē! maṇassa iṭuṁ, jaṁ maggasi taṁ paṇāmēmi // PaumaCa.37

jaṁ taïyā saṁgāmē, sāracchaguṇēṇa tōsiō ayaṁ
tassuvayārassa phalaṁ, maggasu mā nē cirāvēhi // PaumaCa.38

tō kēgaīe bhaṇiō, saṁpaï natthēttha kāraṇaṁ kiṁci
kālē jattha narāhiva!, maggissaṁ tattha dējjāsu // PaumaCa.39

varajuvaïsamaggō tivabhōgāṇurattō, mahurasaraniṇāō gijjamāṇō mahappā
bhaḍamaüḍamaūhālīḍhapāyappaēsō, ramaï vimalakittī sēsakālaṁ narindō // PaumaCa.40


iya paümacariē kēgaïvarasaṁpāyaṇō nāma caüvīsaïmō uddēsaō samattō


---------------------------------------------------------------------
[caübhāivihāṇaṁ]

aha annayā kayāī, dēvī avarāiyā suhapasuttā
pēcchaï ya pavarasumiṇē, rayaṇīē pacchimē jāmē // PaumaCa.1

varakusumakundavaṇṇaṁ, sīhaṁ sūraṁ tahēva rayaṇiyaraṁ
daṭṭha ṇa aha vibuddhā, païṇō sumiṇē parikahēi // PaumaCa.2


[p. 216]
sōūṇa pavarasumiṇē, satthatthavisāraō naravarindō
bhaṇaï imē varapurisaṁ, sundara! puttaṁ nivēēnti // PaumaCa.3

tayaṇantaraṁ sumittā, pēcchaï sumiṇē nisāvasāṇammi
lacchō kamalavihatthā, sasi-sūrē kiraṇapajjaliē // PaumaCa.4

attāṇaṁ aïtuṅgē, girivarasiharē avaṭṭhiyā santī
sāyaravarapērantaṁ, pēcchaï puhaī ciya pasatthaṁ // PaumaCa.5

sūruggamammi tō sā, gantūṇa kahēi suviṇaē païṇō
tēṇa vi ya tīe siṭuṁ, hōhī puttō tuma bhaddē! // PaumaCa.6

avarāiyā kayāī, gurubhārā sōhaṇē tihi-muhuttē
puttaṁ cēva pasūyā, viyasiyavarapaümasarisamuhaṁ // PaumaCa.7

jammūsavō mahantō, tassa kaō dasarahēṇa tuṭṭēṇaṁ
nāmaṁ ca viraïyaṁ sē, paümō paümuppaladalacchō // PaumaCa.8

tattō cēva pasūyā, sōmittī dārayaṁ paramarūvaṁ
tassa vi ya mahāṇandō, savisēsō naravaīṇa kaō // PaumaCa.9

vēriyagharēsu jāyā, uppāyā dāruṇā mahāpāvā
bandhavanayarēsu puṇō, kahēnti suhasaṁpayaṁ viulaṁ // PaumaCa.10

nīluppaladalasāmō, jēṇaṁ ciya lakkhaṇēsu uvavēō
tēṇaṁ guṇāṇurūvaṁ, chūī ciya lakkhaṇō nāmaṁ // PaumaCa.11

aha dō vi bālayā tē, riḍaṇa-caṁkamaṇayāi kuṇamāṇā
vaḍḍanti lacchinilayā, ābharaṇavibhūsiyasarīrā // PaumaCa.12

bahuvihajammasiṇēhā, annōnnavasāṇugā varakumārā
bandhavahiyayāṇandā, rakkhijjantē payattēṇaṁ // PaumaCa.13

aha kēgaī pasūyā, bharahakumāraṁ tahēva sattughaṇaṁ
jammūsavō mahantō, tāṇaṁ pi kaō naravaīṇaṁ // PaumaCa.14

aha tē kumārasīhē, cattāri vi satti-kanti-balajuttē
kalagahaṇa-dhāraṇasahē, daṭṭhūṇa samāulō rāyā // PaumaCa.15

atthēttha mahānayarī, kampillā tattha bhaggavō nāmaṁ
tassa'irāṇī mahilā, puttō vi ya aïrakucchī sō // PaumaCa.16

aïlāliō sē dūraṁ, aviṇayakārī jaṇassa aïvēsō
niddhāḍiō purāō, piyarēṇaṁ ayasabhīēṇaṁ // PaumaCa.17


[p. 217]
dōkappaḍaparihāṇō, pattō rāyaggihaṁ mahānayaraṁ
vaïvassaō ti nāma, tattha dhaṇubēyamaïkusalō // PaumaCa.18

sīsasahassēṇaṁ ciya, parikiṇṇō tassa cēva pāsammi
aha sikkhiō kamēṇaṁ, sabāṇa vi uttamō jāō // PaumaCa.19

rāyagihasāmiō taṁ, suṇiūṇaṁ cāvalakkhamaïkusalaṁ
kārēi sarakkhēvaṁ, samayaṁ ciya antavāsīhiṁ // PaumaCa.20

daṭṭha ṇa sarakkhēvaṁ, bhaṇaï nivō aha dusikkhiō tuhayaṁ
suṇiūṇa rāyavayaṇaṁ, puṇaravi ya guruṁ samallīṇō // PaumaCa.21

vaïvassayassa duhiyā, kāūṇa vasē nisāsu chiḍḍaṇaṁ
niggantūṇa palāō, sāēyapuri samaṇupattō // PaumaCa.22

tō dasarahassa sabaṁ, niyayaṁ dāvēi satthakusalattaṁ
parituṭṭhō naravasabhō, tassa kumārē samappēi // PaumaCa.23

īsatthasannihāṇaṁ, niyayaṁ jaṁ tassa cāvamāīyaṁ
saṁkantaṁ ciya savaṁ, tāṇaṁ udaē va sasibimbaṁ // PaumaCa.24

tē tattha kumāravarā, bahuvihavinnāṇaladdhamāhappā
jāyā vikkhāyajasā, cattāri vi sāyarā cēva // PaumaCa.25

ēvaṁ kalāsu kusalā muṇiūṇa puttā, vinnāṇa-nāṇa-bala-sattisamatthacittī
sammāṇa-dāṇa-vibhavēṇa gurussa tuṭṭhō, pūyaṁ karēi vimalēṇa maṇēṇa rāyā // PaumaCa.26


iya paümacariē caübhāivihāṇō nāma pañcavīsaïmō uddēsaō samattō


---------------------------------------------------------------------
[sīyā-bhāmaṇḍaluppattivihāṇaṁ]

[bhāmaṇḍalapūrvabhavacaritam —]
ēttō jaṇayassa tuma, sēṇiya! nisuṇēhi tāva saṁbandhaṁ
hōūṇa ēgacittō, kahēmi sabaṁ jahāvattaṁ // PaumaCa.1

jaṇayassa mahādēvī, āsi vidēhi tti nāma nāmēṇaṁ
gurubhārā pasavantī, parivālaï suravarō taïyā // PaumaCa.2


[p. 218]
tō bhaṇaï magaharāyā, kēṇa nimittēṇa suravarō gabhaṁ
rakkhaï sāhēhi pahū!, ēyaṁ mē kōuyaṁ paramaṁ // PaumaCa.3

tō bhaṇaï gaṇāhivaī, rāyā cakkaddhaō ti nāmēṇaṁ
sō cakkapuranivāsī, bhajjā maṇasundarī tassa // PaumaCa.4

tīē guṇāṇurūvā, dhūyā aïsundarā gurugihammi
sā paḍhaï akkharāiṁ, lēhaṇihatthā payattēṇaṁ // PaumaCa.5

naravaïpurōhiyasuō, sāhāmahilāe kucchisaṁbhūō
mahupiṅgalō tti nāmaṁ, sō vi tahiṁ gurugihē paḍhaï // PaumaCa.6

paḍhama ciya ālāvō, ālāvā raī raīe vīsambhō
vīsambhāō paṇaō, paṇayāō baḍḍaē pēmmaṁ // PaumaCa.7

jāē ciya sabbhāvē, taṁ kannaṁ piṅgalō harēūṇaṁ
aïduggamaṁ sudūrē, viyabbhanayaraṁ samaṇupattō // PaumaCa.8

kāūṇa tattha gēhaṁ, mūḍhō vinnāṇa-nāṇa-dhaṇarahiō
taṇa-dāruēhi jīvaï, vikkantō sō tahiṁ nayarē // PaumaCa.9

taïyā tammi puravarē, payāsasīhassa paḍhamamahilāē
pavarāvalīe ghuttō, aha kuṇḍalamaṇḍiō nāmaṁ // PaumaCa.10

sō tattha niggaō ciya, viharantō attaṇō salīlāē
taṁ daṭṭha ṇa varataṇū, viddhō kusumāuhasarēhiṁ // PaumaCa.11

tīē kaēṇa dūī, gūḍhaṁ saṁpēsiyā naravaīṇaṁ
vēyāriūṇa bālā, samāṇiyā naravaïbhavaṇaṁ // PaumaCa.12

tīē samaṁ narindō, varakuṇḍalamaṇḍiō pavarabhōgē
bhuñjaï guṇāṇurattō, raīe samayaṁ aṇaṅgō va // PaumaCa.13

mahupiṅgalō vi ēttō, aṁḍavīya samāgaō niyayagēhaṁ
kantā apēcchamāṇō, paḍiō dukkhaṇṇavē sahasā // PaumaCa.14

mahilaṁ gavēsamāṇō, ruvaï cciya gaggarēṇa kaṇṭhēṇa
gantūṇa bhaṇaï naravaï!, kēṇaï bālā mahaṁ hariyā // PaumaCa.15

bhaṇiō ya sahāmajjhē, mantīṇaṁ sō aṇēyabuddhīṇaṁ
ajjāhi samaṁ bālā, pōyaṇanayarē maē diṭṭhā // PaumaCa.16

sō ēvabhaṇiyamēttō, sigdhaṁ ciya pōyaṇaṁ gavēsēuṁ
paḍiyāgaō narindaṁ, bhaṇaï ya kantā mamaṁ lahasu // PaumaCa.17

naravaïāṇāe taō, purusēhi galaggahappahārēhiṁ
niddhāḍiō purāō, bhamaï mahiṁ dukkhiō vimaṇō // PaumaCa.18


[p. 219]
hiṇḍantō cciya puhaī, sāhuṁ daṭṭha ṇa ajjaguttaṁ sō
paṇamaï kayañjaliuḍō, suṇaï ya dhammaṁ jiṇuddiṭuṁ // PaumaCa.19

sōūṇa dhammanihasaṁ, vaïrāguppannajāyasaṁvēgō
gēṇhaï saṅgavimukkaṁ, pavajaṁ gurusayāsammi // PaumaCa.20

gimhē āyāvēntō, ciṭṭhaï sisirē nisāsu ēgantē
vāsārattaṁ pi muṇī, gamaï sayā pavayaguhatthō // PaumaCa.21

ghōraṁ tavōvihāṇaṁ, bārasarūvaṁ muṇī pakuvantō
sīyā-''yavaduhiō vi ya, kantāmōhaṁ na chaḍḍaï // PaumaCa.22

tāva'cchaü saṁbandhō, ēsō annaṁ suṇēhi magahavaī!
antarajōyanibaddhā, ṭhiyā kahā rayaṇamāla va // PaumaCa.23

aṇaraṇṇē rajjatthē, aha kuṇḍalamaṇḍiō mahāsuhaḍō
duggamapuraṭiō sō, dēsaṁ sabaṁ viṇāsēi // PaumaCa.24

aṇaraṇṇasantiē jē, suhaḍē mārēi tē balummattō
niddaya-nirāṇukampō, dēsaviṇāsaṁ kuṇaï sabaṁ // PaumaCa.25

ghēttūṇamacāyantō, aṇaraṇṇō taṁ avaṭṭhiyaṁ visamē
ratiṁdiyā ya nirdē, na lahaï cintāpariggahiō // PaumaCa.26

daṭṭaṇa dukkhiyaṁ taṁ, aṇaraṇaṁ tattha bhaṇaï sāmantō
nāmēṇa bālacaṁdō, sāmiya! vayaṇaṁ nisāmēhi // PaumaCa.27

jaï bandhiūṇa samarē, iha kuṇḍalamaṇḍiyaṁ na āṇēmi
tō ēva niggaō haṁ, hōhāmi imā païnnā mē // PaumaCa.28

gantūṇa tēṇa turiyaṁ, sahasā caüraṅgabalasamaggēṇaṁ
vīsatthaō pamāī, aha kuṇḍalamaṇḍiō baddhō // PaumaCa.29

viddhaṁsēūṇa puraṁ, sigdhaṁ paḍiyāgaō niyaṁ ṭhāṇaṁ
dāvēi bālacandō, baddhaṁ sattu narindassa // PaumaCa.30

tō tēṇa subhiccēṇaṁ, puhaī satthā kayā niravasēsā
parituṭṭhō aṇaraṇṇō, sammāṇaṁ sē taō kuṇaï // PaumaCa.31

mukkō ya bandhaṇāō, aha kuṇḍalamaṇḍiō paribhamantō
daṭṭaṇa muṇivarindaṁ, kayaviṇaō pucchaē dhammaṁ // PaumaCa.32

[māṁsaviratyupadēśaḥ, māṁsabhakṣaṇē narakavēdanāvarṇanaṁ ca —]
jō na kuṇaï pavaja, bhayavaṁ! gihavāsapāsapaḍibaddhō
sō kiha saṁsārāō, muccihii aṇāimantāō? // PaumaCa.33


[p. 220]
tō bhaṇaï muṇī dhammō, jīvadayā niggahō kasāyāṇaṁ
ēēsu cēva jīvō, muccaï ghaṇakammabandhāō // PaumaCa.34

hiṁsā puṇa jīvavahō, sō vi ya maṁsassa kāraṇaṁ havaï
tuhamavi khāyasi maṁsaṁ, kaha bandhavimōyaṇaṁ kuṇasi? // PaumaCa.35

iha khāiūṇa maṁsaṁ, jibbhindiyavasagaō sarīratthō
mariūṇa vaccaï narō, tibamahāvēyaṇē naraē // PaumaCa.36

ṇhāṇēṇa muṇḍaṇēṇa ya, dāṇēṇaṁ vivihaliṅgagahaṇēṇaṁ
maṁsāsiṇassa bhaṇiyaṁ, natthi hu sāhāraṇaṁ kiṁci // PaumaCa.37

saṁsāratthā jīvā, āsi cciya bandhavā parabhavēsu
khāyantaēṇa maṁsaṁ, tē sabē bhakkhiyā navaraṁ // PaumaCa.38

na ya pāyavēsu maṁsaṁ, uppajjaï nēya dharaṇiṣaṭṭhammi
vajjēha sukka sōṇiya-samubbhavaṁ pāvasaṁbandhaṁ // PaumaCa.39

jalayara-pakkhi-miyā vi ya, hantuṇaṁ jīvavallahē sattē
ēēsu havaï maṁsaṁ, dayāvarā taṁ na bhuñjanti // PaumaCa.40

dhaṇṇēṇa vaḍḍiyaṁ ciya, mahisīkhīrēṇa pōsiyaṁ dēhaṁ
taha vi ya khāyanti narā, jaṇaṇīē attaṇō maṁsaṁ // PaumaCa.41

iha mandarahēṭṭāō, puḍhavī rayaṇappabhā muṇēyavā
tisu bhāgēsu vihattā, asīyaṁ jōyaṇā lakkhaṁ // PaumaCa.42

tatthēva bhavaṇavāsī, dēvā nivasanti dōsu bhāgēsu
taïē puṇa nēraïyā, havanti bahuvēyaṇā niyayaṁ // PaumaCa.43

tattō ya sakkarā vāluyā ya paṅkappabhā mahāpuḍhavī
dhūmā tamā tamatamā, imāsu narayā mahāghōrā // PaumaCa.44

naraō kumbhīpāō, vēyaraṇī kūḍasāmalī havaï
asipattavaṇē ēttō, tatthēva khurappadhārāō // PaumaCa.45

duggandhā duppharisā, sasi-sūravivajjiyā tamabbhahiyā
ēēsu pāvakārī, naraēsu havanti nēraïyā // PaumaCa.46

jē ēttha jīvavahayā, mahu-maṁsa-surāilōluyā pāvā
tē hu muyā paralōē, havanti naraēsu nēraïyā // PaumaCa.47

kēēttha dhagadhagantē, naraē ḍajjhanti jaliyajālōhē
chimichimichimantasaddē, ruhiravasāvaṭṭaṇārūvē // PaumaCa.48

nāsanti aggibhīyā, sutikkhasūīsu viddhacalaṇajuyā
vēyaraṇijalaṁ daṭuṁ, tisābhibhūyā ahivaḍanti // PaumaCa.49


[p. 221]
kaḍhakaḍhakaḍhēntapharisaṁ, vilōṇataü-tamba-sīsayasaricchaṁ
vasa-kēsa-pūya-sōṇiya-mīsaṁ khārōdayaṁ durabhi // PaumaCa.50

caḍacaḍacaḍaṁ ti ghētta', khaṇḍanti ya vēḍhiyaṁ mahīvaṭṭē
pāijjanti raḍantā, pāṇīyaṁ narayapālēhiṁ // PaumaCa.51

khārōdayadaddhaṅgā, mayavēgēṇaṁ samuṭṭhiyā santā
chāyaṁ ahilasamāṇā, asipattavaṇaṁ taō janti // PaumaCa.52

khaṇakhaṇakhaṇanti khaggā, gāḍhaṁ kaṇakaṇakaṇanti sattīō
maḍamaḍamaḍanti kōntā, tāṇa sarīrē nivaḍamāṇā // PaumaCa.53

kara-caraṇa-kaṇṇa-nāsōṭṭha-phupphusā chinnabhinnasabaṅgā
lōlanti dharaṇivaṭṭē, chinnabhinnasabaṅgā
lōlanti dharaṇivaṭṭē, mēya-vasā-ruhiravicchaḍḍā // PaumaCa.54

khara-pharusarajjubaddhā, sigdhaṁ āhiṇḍiūṇa viraḍantā
āruhaṇōruhaṇāī, kārijjantē akayapuṇṇā // PaumaCa.55

pīlijjantē jantēsu kēi kaḍakaḍakaḍēnti kāvaḍiyā
avarē musuṁḍhi-mōggara-caḍakaghāēsu ōsuddhā // PaumaCa.56

kāēsu ya giddhēsu ya, avarē caḍacaḍacaḍāyakhaddhaṅgā
aṇuhōnti vēyaṇāō, ciṭṭhaï narayāuyaṁ jāva // PaumaCa.57

ēyāṇi ya annāṇi ya, dukkhāṇi nirantaraṁ aṇuhavantā
acchanti dīhakōlaṁ, jēhi adhammō kō purvi // PaumaCa.58

ēyaṁ sōūṇa tumaṁ, dukkhaṁ naraēsu maṁsasaṁbhūyaṁ
tamhā vajjēha imaṁ, maṁsaṁ dōsāṇa āmūlaṁ // PaumaCa.59

puṇa maṁsanivittiṁ, kuṇaï narō sīla-dāṇarahiō vi
sō ciya sōggaïgamaṇaṁ, pāvaï natthēttha saṁdēhō // PaumaCa.60

pañcāṇuvayadhārī, jō puṇa tava-niyama-sīlasaṁpannō
jiṇasāsaṇāṇurattō, sō dēvō hōi suhanilaō // PaumaCa.61

[māṁsaviratiphalam —]
havaï ahiṁsā mūlaṁ, dhammassa jiṇuttamēhi parikahiyaṁ
sā puṇa sunimmalatarī, maṁsanivittīe saṁbhavaï // PaumaCa.62

jō vi ya sabara-pulindō, caṇḍālō vā dayāvarō niyayaṁ
mahu-maṁsanivittīē, sō pāvavivajjiō hōi // PaumaCa.63

pāvēṇa vajjiyassa ya, dēvattaṁ havaï aha narindattaṁ
sammattaladdhabuddhī, kamēṇa siddhiṁ pi pāvihii // PaumaCa.64


[p. 222]
ēyaṁ sāhuvaēsaṁ, sōūṇaṁ kuṇḍalō ya daḍhasattō
pañcāṇuvayasahiō, jāō mahu-maṁsaviraō ya // PaumaCa.65

jāō aṇannadiṭṭhī, sāhū namiūṇa niggaō tattō
paricintiūṇa vaccaï, asthi mahaṁ māulō niyaō // PaumaCa.66

tassa pasāēṇa ahaṁ, sattu jiṇiūṇa sabharamajjhammi
niyayapurē balasahiō, puṇaravi rajaṁ karīhāmi // PaumaCa.67

cintēūṇa payaṭṭō, ēgāgī dakkhiṇāvahaṁ turiō
panthaparissamaduhiō, maraṇāvatthō taō jāō // PaumaCa.68

jammi samaē vimuñcaï, jīvaṁ iha kuṇḍalō tahiṁ annā
saggāu cuyā dēvī, avasāṇē āukhandhassa // PaumaCa.69

jaṇayassa mahiliyāē, gabbhē sammucchiyā vidēhāē
jīvā kammavasēṇaṁ, dōṇṇi vi ēkōyarammi ṭhiyā // PaumaCa.70

ēyantarammi sāhū, kālaṁ kāūṇa piṅgalō saggē
jāō surō mahappā, sumaraï annaṁ taō jammaṁ // PaumaCa.71

avahivisaēṇa muṇiuṁ, jaṇayassa varaṅgaṇāe gabbhammi
uvavannō maha satta , samayaṁ annēṇa jīvēṇaṁ // PaumaCa.72

sariūṇa virahadukkhaṁ, sēṇiya! puvāṇubandhajōēṇa
vērapaḍivañcaṇaṭṭē, taṁ gabbhaṁ rakkhaī dēvō // PaumaCa.73

nāūṇa ēvamēyaṁ, dukkhaṁ ciya na ya parassa kāyavaṁ
mā puṇaravi ahiyayaraṁ, pāvihaha paramparaṁ dukkhaṁ // PaumaCa.74

aha sā suhaṁ pasūyā, duhiyā puttaṁ ca tattha vaïdēhī
puvabhavabaddhavarō, haraï surō bālayaṁ sigdhaṁ // PaumaCa.75

cintēi tō maṇēṇaṁ, ēyaṁ daḍhakakkhaḍē silāvaṭṭē
apphōḍēmi rasantaṁ, aha kuṇḍalamaṇḍiyaṁ sattu // PaumaCa.76

puṇaravi cintēi surō, saṁsāranibandhaṇaṁ vavasiyaṁ mē
kammaṁ bahudukkhayaraṁ, ēyaṁ bālaṁ vahantēṇaṁ // PaumaCa.77

sāhuṣasāēṇa maē, jiṇadhammassa ya pasaṅgajōēṇaṁ
laddhaṁ mē dēvattaṁ, pāvaṁ na karēmi jāṇantō // PaumaCa.78

paricintiūṇa ēyaṁ, kuṇḍala-varahārabhūsiyaṁ kāuṁ
dēvō muñcaï bālaṁ, ujjāṇē pattalacchāē // PaumaCa.79

tāva ya sējjāsu ṭhiō, candagaī khēyarō nisāsamaē
'cuṁṣālaēṇa pēcchaï, nivaḍantaṁ rayaṇapajjaliyaṁ // PaumaCa.80


[p. 223]
kiṁ ēsa mahuppāō, ahavā sōdāmaṇīe khaṇḍō cha?
saviyakkamaṇō gantuṁ, pēcchaï bālaṁ mahiyalatthaṁ // PaumaCa.81

bālayaṁ taṁ, aṁsumaīē suhaṁ pasuttāē
sukumāla-kōmalaṅgaṁ, jaghuddēsamma saṁṭhavaï // PaumaCa.82

paḍibōhiūṇa sāhaï, sundari! puttaṁ tumaṁ pasūyā si
tīē vi ya sō bhaṇiō, kiṁ vañjhā pasavaī nāha! // PaumaCa.83

kāūṇa ya aïhāsaṁ, sabaṁ sāhēi bālasaṁbandhaṁ
tujjha imō pasayacchī!, hōhī puttō aputtāē // PaumaCa.84

bhaṇiūṇa ēvamēyaṁ, dēvī sūyāhara samallīṇā
tattō pahāyasamaē, lōyassa payāsiō puttō // PaumaCa.85

jammūsavō mahantō, tassa kō cakavālanayarammi
jaha bandhavā samatthā, lōgō vi ya vimhayaṁ pattō // PaumaCa.86

kuṇḍalamāṇikkasamujjalēhi kiraṇēhi dittasabaṅgō
tō sē guṇāṇurūvaṁ, kayaṁ ca bhāmaṇḍalō nāmaṁ // PaumaCa.87

dēhasuhalālaṇaḍhē, dhāīṇa samappiō taō bālō
ēttō suṇēhi sēṇiya!, puttapalāvaṁ vidēhāē // PaumaCa.88

hā puttaya! kēṇa hiō, majjha apuṇṇāe puvavērīṇaṁ?
dāvēūṇa varanihiṁ, acchīṇi puṇō avahiyāṇi // PaumaCa.89

varakamalakōmalataṇū , bālō avikāriṇō abuddhīō
pāvēṇa kēṇa hariō, ajja mahaṁ niraṇukampēṇaṁ? // PaumaCa.90

nūṇaṁ kaō viōgō, kassa vi bālassa annajammammi
tassēyaṁ kammaphalaṁ, na bījarahiyaṁ havaï phajjaṁ // PaumaCa.91

ēvaṁ paridēvantī, jaṇaō parisaṁthavēi vaïdēhiṁ
mā rōyasu aṇudiyahaṁ, puvakayaṁ pāvaī jīvō // PaumaCa.92

chaḍḍasu sōgasamūha, lēhaṁ pēsēmi dasarahanivassa
sō haṁ ca bālayaṁ taṁ, ajjaṣabhūī gavēsāmō // PaumaCa.93

saṁthāviūṇa kantaṁ, aṇaraṇṇasuyassa pēsiō lēhō
taṁ sōūṇa dasarahō, bālassa gavēsaṇaṁ kuṇaï // PaumaCa.94

sigdhaṁ cāriyapurisā, jaṇaēṇa visajjiyā samantēṇa
bālaṁ gavēsiūṇaṁ, niyayapuriṁ āgayā sabē // PaumaCa.95

sāhanti kayapaṇāmā, sāmi! na diṭṭhō mahiṁ bhamantēhiṁ
kēṇa vi gayaṇēṇa hiō, sāmiya! divēṇa purisēṇaṁ // PaumaCa.96


[p. 224]
dusahaṁ havaï samakkhaṁ, dukkhaṁ ciya ubbhavē jaṇavayassa
gayavēyaṇaṁ tu pacchā, jaṇammi ēsā suī bhamaï // PaumaCa.97

[sītā —]
ēvaṁ aṇukkamēṇaṁ, jōvaṇa-lāyaṇṇa-kantipaḍipuṇṇā
sōyassa mōyaṇaḍhēṁ, najjaï saṁvaḍḍiyā sōyā // PaumaCa.98

varakamalapattanayaṇā, kōmuirayaṇiyarasarisamuhasōhā
kundadalasarisadasaṇā, dāḍimaphullāharacchāyā // PaumaCa.99

kōmalabāhālaïyā, rattāsōujjalābhakarajuyalā
karayalasugējjhamajjhā, vitthiṇṇaniyambakarabhōrū // PaumaCa.10

rattuppalasamacalaṇā, kōmuirayaṇiyarakiraṇasaṁghāyā
ōhāsiuṁ va najjaï, rayaṇiyaraṁ cēva kantīē // PaumaCa.101

ērisarūvāvayavā, lakkhaṇasaṁpuṇṇajōbaṇaguṇōhā
jaṇaēṇa pasannēṇaṁ, rāmassa nivēiyā sīyā // PaumaCa.102

suravaramahilā vā rūva-lāvaṇṇajuttā, ramaï parimiyā sā sattakannāsaēhiṁ
jaṇayanaravarindō rāmadēvassa bhajjaṁ, vimalaguṇa saraṁtō taṁ nirūvēi sīyaṁ // PaumaCa.103


iya paümacariē sīyā-bhāmaṇḍala uppattivihāṇō nāma chabbīsaïmō uddēsaō samattō


---------------------------------------------------------------------
[rāmakayamēcchaparājayassa kittaṇaṁ]

tō magahanarāhivaī, vimhiyahiyaō muṇiṁ paṇamiūṇaṁ
pucchaï aṇannahiyaō, kahēhi rāmassa saṁbandhaṁ // PaumaCa.1

rāmassa kiṁ va diṭuṁ, māhappaṁ jaṇayanaravarindēṇaṁ
rūva-guṇa-jōbaṇadharī, nirū viyā jēṇa sā sīyā? // PaumaCa.2

aha bhaṇaï gaṇāhivaī, sēṇiya! nisuṇēhi jaṇayanaravaïṇā
kajēṇa jēṇa duhiyā, rāmassa nirūviyā sīyā // PaumaCa.3


[p. 225]
vēyaḍḍadāhiṇēṇaṁ, kaïlāsagirissa uttaradisāē
dēsā havanti bahavē, gāmā-''gara-jagaraparipuṇṇā // PaumaCa.4

tatthēva atthi dēsō, ēkō ciya addhababbarō nāmaṁ
nissaṁjama-nissīlō, bahumēcchasamāulō ghōrō // PaumaCa.5

tattha ya maūramālē, nayarē parivasaï mēcchajaṇapaürē
nāmēṇa āyaraṅgō, rāyā jamasarisadaḍhasattō // PaumaCa.6

kambōya-suya-kavōyā, dēsā annē ya sabarajaṇapaürā
ēēsu jē narindā, tē taṇayā āyaraṅgassa // PaumaCa.7

[rāmasya anāyaïḥ saha yuddham —]
aha annayā kayāī, dēsaṁ jaṇayassa babbarō rāyā
uvvāsiuṁ payattō, cilāyasēnnēṇa paripuṇṇō // PaumaCa.8

sōūṇa jaṇayarāyā, dēsaṁ uvāsiyaṁ aṇajjēhiṁ
pēsēi turiyacavalaṁ, purisaṁ ciya dasarahanivassa // PaumaCa.9

gantūṇa paṇamiūṇa ya, sarva mēcchāgamaṁ parikahēi
dēsaviṇāsaṁ ca puṇō, jaṁ ciya jaṇaēṇa saṁdiḍhaṁ // PaumaCa.10

sāmiya! vinnavaï tumaṁ, jaṇaō jaṇavacchalō kayapaṇāmō
maha addhababbarēhiṁ, sabō ubāsiō visaō // PaumaCa.11

sāvaya samaṇā ya bahū, viddhatthāṇi ya jiṇindabhavaṇāṇi
ēyanimittēṇa pahū!, ēha lahuṁ rakkhaṇaṭṭāē // PaumaCa.12

bhaṇiūṇa ēvamēyaṁ, rāmaṁ saddāviūṇa naravasabhō
sababala samudaēṇaṁ, rajaṁ dāuṁ samāḍhattō // PaumaCa.13

cāmīyarakalasakarā, sūrā paḍupaḍaha-bandighōsēṇaṁ
ahisēyakāraṇaḍhē, rāmassa avaṭṭhiyā puraō // PaumaCa.14

daṭṭa ṇa ērisaṁ sō, āḍōvaṁ bhaṇaï rāhavō vayaṇaṁ
kiṁkāraṇammi suhaḍā, kalasavihatthā samallīṇā? // PaumaCa.15

tō dasarahō pavuttō, puttaya! mēcchāṇa āgayaṁ sēnnaṁ
puhaī pālēhi tumaṁ, tassāhaṁ ahimuhō jāmi // PaumaCa.16

bhaṇaï vihasantavayaṇō, rāmō kiṁ tāya! pasusaricchāṇaṁ
uvariṁ jāsi mahājasa!, puttēṇa maē sahīṇēṇaṁ? // PaumaCa.17

sōūṇa vayaṇamēyaṁ, harisiyahiyaō narāhivō bhaṇaï
bālō si tuma puttaya!, kaha micchabalaṁ raṇē jiṇasi? // PaumaCa.18


[p. 226]
bhaṇaï paümō narāhiva!, thōvō cciya huyavahō vaṇaṁ bahuyaṁ
ḍahaï ya khaṇēṇa savaṁ, kiṁ va bahuttēṇa nivaḍaī? // PaumaCa.19

rāmassa vayaṇanihasaṁ, sōūṇaṁ naravaī bhaṇaï ēvaṁ
saṁgāmē suhaḍajasaṁ, puttaya! pāvantaō hōhi // PaumaCa.20

kāūṇa piyapaṇāmaṁ, dō vi kumārā mahantabalasahiyā
aha niggayā purāō, jayasadugghuṭṭhatūraravā // PaumaCa.21

tāva cciya paḍhamayaraṁ, viṇiggayāṇaṁ tu jaṇayataṇayāṇaṁ
dō cēva jōyaṇāī, ubhayabalāṇa'ntaraṁ jāyaṁ // PaumaCa.22

rivubalasaḍhukkarisaṁ, asahantā jaṇayasantiyā suhaḍā
pavisanti mēcchasēnnaṁ, gaha va mēhāṇa saṁghāyaṁ // PaumaCa.23

mēcchāṇa āriyāṇa ya, saṁgāmō dāruṇō samāvaḍiō
annōnnasatthavantiya-saṁghaṭuṭēntajālōhō // PaumaCa.24

antariō cciya kaṇaō, mēcchēhiṁ bahalatamasaricchēhiṁ
tāhē jaṇayanarindō, vāhēi samantasēnnēṇaṁ // PaumaCa.25

tō babarēhi jaṇaō, bhaggēhi puṇō puṇō samantēhiṁ
parivēḍhiō khaṇēṇaṁ, sūrō iva mēhanivahēṇaṁ // PaumaCa.26

ēyantarammi rāmō, lakkhaṇasahiō balēṇa paripuṇṇō
saṁpattō ciya sahasā, taṁ mēcchavalaṁ aïmahantaṁ // PaumaCa.27

āsāsiūṇa jaṇayaṁ, rāmō taṁ. mēcchasuhaḍasaṁghāyaṁ
paümasaraṁ piva hatthī, kuṇaï cciya vihayaviddhatthaṁ // PaumaCa.28

taha lakkhaṇō vi bāṇē, muñcaï uvariṁ aṇāriyabhaḍāṇaṁ
najjaï ya sāyaravarē, varisaï mēhō sarayakālē // PaumaCa.29

niddayapaharumhaviyaṁ, bhaggaṁ ciya mēcchasāhaṇaṁ samarē
taha vi ya sōmittisuō, dhāvaï maggēṇa balasahiō // PaumaCa.30

daṭṭaṇa niyayasēnnaṁ, bhaggaṁ ciya lakkhaṇēṇa parahuttaṁ
sayamēva āyaraṅgō, suhaḍēhi samaṁ samuḍhēi // PaumaCa.31

kēēttha kajalābhā, suyapicchasamappabhā tahiṁ annē
avarē tambayavaṇṇā, vāmaṇadēhā cibiḍanāsā // PaumaCa.32

vakkalapattaniyacchā, maṇimayakaḍisuttayābharaṇadēhā
dhāūkayaṅgarāgā, viraïyasirimañjarīkusumā // PaumaCa.33

ēvaṁvihēhi samayaṁ, jōhēhiṁ āyaraṅganaravasahō
aha lakkhaṇassa puraō, uvaṭṭhiō daṁppiyāmarisō // PaumaCa.34


[p. 227]
gaya-vasaha-sōhacindhā, sara-satti-karālakōntagahiyakarā
jujjhanti mēcchasuhaḍā, khōhantā ajjavabalōhaṁ // PaumaCa.35

aha lakkhaṇassa cāvaṁ, duhākayaṁ āyaraṅganaravaïṇā
jāva ya gēṇhaï khaggaṁ, tāva ya virahō kaō sigdhaṁ // PaumaCa.36

daṭṭaṇa lakkhaṇaṁ sō, virahaṁ sayamēva uṭṭhiō rāmō
sara-satti-cakka -mōggara-saēsu sēnnaṁ vivāyantō // PaumaCa.37

rāmēṇa āyaraṅgō, garuyapahārāhaō kaō vimuhō
nassaï vibhaggamāṇō, dasa vi disāō palōyantō // PaumaCa.38

haya-vihaya-vipparaddhaṁ, sēnnaṁ kāūṇa rāhavō samarē
maggaṁ amuñcamāṇō, niyattiō lakkhaṇēṇa taō // PaumaCa.39

jāō ya mahāṇandō, puhaī āvāsiyā bhayavimukkā
vīsajiō ya rāmō, laddhajasō patthiō nayariṁ // PaumaCa.40

taṁ purisayāranihasaṁ, daṭṭaṇa narāhivēṇa tuṭhēṇaṁ
rāmassa niyayadhūyā, jaṇaēṇa nirūviyā sīyā // PaumaCa.41

ēvaṁ maṇussō sukaēṇa purva, jayaṁ raṇē pābaï vīrasattō
vikkhāyakittī bhuvaṇē pasiddhō, sasi va rāmō vimalappabhāvō // PaumaCa.42


iya paümacariē mēcchaparājayakittaṇō nāma sattāvīsaïmō uddēsaō samattō


---------------------------------------------------------------------
[rāma-lakkhaṇa-dhaṇurayaṇalābhavihāṇaṁ]

aha annayā kayāī, puhaï bhamantēṇa nāraēṇa suyā
rāmassa pavararūvā, jaṇaēṇa nirūviyā sīyā // PaumaCa.1

tāhē nahaṅgaṇēṇaṁ, uppaïuṁ nāraō gaō mihilaṁ
kannālōyaṇahiyaō, sīyābhavaṇaṁ samallīṇō // PaumaCa.2

daṭṭha ṇa pavisarantaṁ, dīhajaḍāmaüḍabhāsuraṁ sahasā
bhayavihalavēviraṅgō, sīyā bhavaṇōyaraṁ līṇā // PaumaCa.3

aṇumaggēṇa riyantō, ruddhō nārīhiṁ dāravālīhiṁ
kalahantō tāhi samaṁ, gahiō sō rāyapurisēhiṁ // PaumaCa.4


[p. 228]
jāva ya bhaṇanti purisā, kō ēsō? haṇaha muṭṭhipaharēhiṁ
tāva bhaübiggamaṇō, uppaïḍaṁ nāraō naṭṭhō // PaumaCa.5

kahalāsapacaōvari, āsatthō cintiūṇa āḍhattō
aha taṁ pōḍhakumārī, vasaṇasamuddē nivāḍēmi // PaumaCa.6

paricintiūṇa ēvaṁ, sigdhaṁ rahaṇēuraṁ gaō nayaraṁ
tāhē ujjāṇaharē, sīyārūvaṁ paḍē lihaï // PaumaCa.7

tāva ciya candagaī, samayaṁ bhāmaṇḍalēṇa nayarāō
aha niggaō mahappā, kīlaṇahēuṁ tamujjāṇaṁ // PaumaCa.8

tatthēva kāṇaṇaharē, kannārūvaṁ paḍē samālihiyaṁ
daṭṭaṇa taṁ visaṇṇō, sahasā bhāmaṇḍalakumārō // PaumaCa.9

muñcaï dīhussāsē, sōyaï palavaï ya annamannāiṁ
ratti diyā ya niī, na lahaï cintāpariggahiō // PaumaCa.10

susuyandhagandhamallāiyāim̐, āhāra-majjaṇavihīō
nēcchaï aṇannahiyaō, parihāyaï aṅgamaṅgēsu // PaumaCa.11

nāūṇa taṁ kumāraṁ, mayaṇāvatthaṁ tu nāraō tāhē
aha dēi darisaṇaṁ ciya, vīsatthō tassa gantūṇaṁ // PaumaCa.12

bhāmaṇḍalēṇa diṭṭhō, turiyaṁ abbhuṭṭhiō paṇamiūṇaṁ
dinnāsaṇōvaviṭhṭhō, bhaṇiō ya muṇī! nisāmēhi // PaumaCa.13

kēṇa vi ujjāṇaharē, ālihiyā bāliyā maṇabhirāmā
jaï jāṇasi bhūyat), sāhasu kassērisā dhūyā? // PaumaCa.14

jaṁ ēva pucchiō sō, bhaṇaï taō nāraō pasaṁsantō
asthi mihilāe rāyā, jaṇaō sō indakēusuō // PaumaCa.15

tassa mahilā vidēhā, tīē duhiyā imā pavarakannā
jōbaṇaguṇāṇurūvā, sīyā nāmēṇa vikkhāyā // PaumaCa.16

ahavā kiṁ parituṭṭhō, paḍirūvaṁ pēcchiūṇa ālēkkhē?
jē tīe vibbhamaguṇā, tē cciya kō vaṇṇiuṁ taraï? // PaumaCa.17

ēvaṁ kahiūṇa gaō, jahicchiyaṁ nāraō aïturantō
bhāmaṇḍalō vi diyahā, vammahasarasalliō gamaï // PaumaCa.18

jaï taṁ kannārayaṇaṁ, na lahāmi kaīvaēhi divasēhiṁ
tō na ya jīvāmi phuḍaṁ, mayaṇabhuyaṅgēṇa daṭṭō haṁ // PaumaCa.19

sīyārūvaviṇaḍiyaṁ, puttaṁ nāūṇa tattha candagaī
bhāmaṇḍalassa pāsaṁ, samayaṁ kantāe saṁpattō // PaumaCa.20


[p. 229]
bhaṇaï taō candagaī, puttaya! mā ēva dukkhiō hōhi
kannā varēmi gantuṁ, jā tujjha avaṭṭhiyā diyaē // PaumaCa.21

saṁthāviūṇa putaṁ, candagaī, bhaṇaï attaṇō mahilaṁ
vijjāhara-maṇuyāṇaṁ, kaha saṁbandhō imō hōi // PaumaCa.22

bhūmīgōyaranilayaṁ, amhaṁ na hi jujjaē tahi gantuṁ
ahavā tēṇa na dinnā, kā vayaṇasirī tayā amhaṁ? // PaumaCa.23

tamhā akālahīṇaṁ, kaṁci uvāyaṁ karēmi bhaddē! haṁ
kannāe tīe piyaraṁ, ētthēva ṭhiō samāṇēmi // PaumaCa.24

cavalagaïnāmadhēyaṁ, saddāvēūṇa tassa ēyantē
sabaṁ kahēi rāyā, bhāmaṇḍaladukkhamāīyaṁ // PaumaCa.25

sāmiyaāṇāē lahuṁ, mihilānayariṁ gaō cavalavēgō
kāūṇa āsarūvaṁ, vittāsantō bhamaï lōyaṁ // PaumaCa.26

daṭṭaṇa naravarindō, āsaṁ uddāmayaṁ nayaramajjhē
tō bhaṇaï gēṇhaha imaṁ adiṭṭapuvaṁ mahāturayaṁ // PaumaCa.27

naravaïvayaṇēṇa taō, gahiō purisēhi pamgahakarēhiṁ
ṭhaviō ya mandurāē, kuṁkumacaccikachuriyaṅgō // PaumaCa.28

sō tattha māsamēgaṁ, avaḍiō tāva turiyavēgēṇaṁ
saṁpattō bhaṇaï nivaṁ, gayavarapayavāsiō ēkkō // PaumaCa.29

sāmiya! suṇēhi diṭṭhō, hatthī ērāvaṇō va raṇammi
thōvantarēṇa pēcchaha, taṁ ghēppantaṁ kaḍhiṇadappaṁ // PaumaCa.30

sō ēva bhaṇiyamēttō, viṇiggaō naravaī gayārūḍhō
pattō ya taṁ paēsaṁ, pēcchaï varavāraṇaṁ mattaṁ // PaumaCa.31

daṭū ṇa sarasi duggē, hatthī tō naravaī bhaṇaï sigdhaṁ
āṇēha kiṁci turayaṁ, balaparihatthaṁ vilamgāmi // PaumaCa.32

tāva cciya sō turaō, uvaṇīō kaḍhiṇadappamāhappō
mōttūṇa kuñjaravaraṁ, tatthā''rūḍhō naravarindō // PaumaCa.33

ārūḍhassa ya turaō, uppaïō nahayalaṁ cavalavēgō
hāhāravaṁ mahallaṁ, kāūṇa bhaḍā gayā sapuraṁ // PaumaCa.34

tattō aṇēyadēsā, vōlēūṇaṁ jiṇālayāsannē
pāyavasāhāe lahuṁ, ālaggō naravaī dhaṇiyaṁ // PaumaCa.35

sō tassa taruvarāō, ōiṇṇō kañcaṇāmayaṁ tuṅga
pēcchaï varapāsāyaṁ, unbhāsantaṁ dasa disāō // PaumaCa.36


[p. 230]
āyaḍḍiūṇa khaggaṁ, vigayabhaō gōuraṁ samallīṇō
aha pēcchaï tattha puṇō, vāvī ujjāṇamajjhammi // PaumaCa.37

diṭuṁ jiṇindabhavaṇaṁ, nāṇāvihamaṇimaūhapajjaliyaṁ
indassa vāsagēhaṁ, najjaï saggāu avaïṇṇaṁ // PaumaCa.38

abbhantaraṁ paviṭṭhō, pēcchaï sīhāsaṇaṭṭhiyaṁ paḍimaṁ
āigarassa bhagavaō, dīhajaḍāmaüḍakayasōhaṁ // PaumaCa.39

raïūṇa añjaliuḍaṁ, sahasā ōmucchiō samāsatthō
bhāvēṇa payayamaṇasō, karēi thuimaṅgalavihāṇaṁ // PaumaCa.40

kāūṇa ya kiikamma, uvaviṭṭhō tattha vimhiō jaṇaō
mōttūṇa āsarūvaṁ, cavalagaī vi ya gaō sapuraṁ // PaumaCa.41

namiūṇa sāmicalaṇē, pattō sāhēi avahiyaṁ jaṇayaṁ
ujjāṇamajjhayārē, ṭhaviyaṁ ciya jiṇaharāsannē // PaumaCa.42

sōūṇa āgayaṁ sō, jaṇayaṁ vijjāharāhivō tuhrō
ghēttūṇa mahāpūyaṁ, taṁ jiṇabhavaṇaṁ gaō sigdhaṁ // PaumaCa.43

divavimāṇārūḍhō, diṭṭhō jaṇaēṇa suhaḍaparikiṇṇō
muṇiō ya kaō ēsō, ihāgaō khēyarāhivaī? // PaumaCa.44

amuṇiyacittasahāvō, jaṇaō sīhāsaṇantaranilukkō
jāvacchaï tāva ciya, candagaīṇaṁ kayā pūyā // PaumaCa.45

thuimaṅgalaṁ ca vihiṇā, kāūṇaṁ tattha bārasāvattaṁ
aha gāiuṁ pavattō, jiṇaguṇa vīṇā ya ghēttūṇaṁ // PaumaCa.46

jō tiyasāhivēhi ēhaviō girimatthaē, kinnara-siddha-jakkhakayamaṅgalasadaē
jamma-jarā-viōga-ghaṇakammaviṇāsaē, paṇamaha āyarēṇa sayayaṁ usabhajiṇindaē // PaumaCa.47

tuhaṁ sayaṁbhū bhayavaṁ! caümmuhō, piyāmahō viṇhu jiṇō tilōyaṇō
aṇantasōkkhāmaladēhadhāriṇō, sayaṁpabuddhō varadhammadēsaō // PaumaCa.48

sura-nara-sasi-ravimahiyaṁ, bahuvihaguṇasayavarasirinilayaṁ
aṇuvamaacaliyasivasuhaphalayaṁ, jiṇavarasucariya tuha mama saraṇaṁ // PaumaCa.49

paṇamaha jiyamacchara-rāga-bhayaṁ, bhaya-dōggaïmaggapaṇāsayaraṁ

[p. 231]
karaṇujjayadhammapahassa guruṁ, gurukammamahōyahisōsaṇayaṁ // PaumaCa.50

ēvaṁ gāyantassa ya, sīhāsaṇaantarāu niṣphiḍiō
jaṇaō candagaīṇaṁ, diṭṭhō ya taō samālattō // PaumaCa.51

bhaṇiō ya sāhasu phuḍaṁ, kō si tumaṁ! bhō! kahiṁ ca vatthabō?
kēṇēva kāraṇēṇaṁ, acchasi ētthaṁ jiṇāyayaṇē? // PaumaCa.52

mihilāpurīe ahayaṁ, jaṇaō nāmēṇa indakēusuō
ētthā''ṇiō ya hariuṁ, kēṇa vi māyāturaṅgēṇaṁ // PaumaCa.53

saṁbhāsiya-kayaviṇayā, dōṇṇi vi ya suhāsaṇēsu uvaviṭṭhā
acchanti pīipamuhā, vēsambhasamāgayālāvā // PaumaCa.54

nāūṇa patthivaṁ sō, candagaī bhaṇaï jaṇaya! nisuṇēhi
duhiyā tujjha kumārī, atthi tti maē suyaṁ pudhaṁ // PaumaCa.55

sā maha suyassa dijjaü, kannā bhāmaṇḍalassa aṇurūvā
gāḍha mhi aṇuggahiō, jaṇaya! tumē natthi saṁdēhō // PaumaCa.56

sō bhaṇaï khēyarāhiva'! maha vayaṇaṁ suṇasu tāva ēgamaṇō
dasarahasuyassa dinnā, sā kannā rāmadēvassa // PaumaCa.57

bhaṇaï puṇō candagaī, sā kannā kēṇa kāraṇēṇa tumē
dasarahasuyassa dinnā?, ētthaṁ mē kōuyaṁ paramaṁ // PaumaCa.58

mihilāpurīe dēsō, asthi mamaṁ dhaṇasamiddhajaṇapaürō
sō addhababbarēhi, mēcchēhi viṇāsiō sabō // PaumaCa.59

saṁgāmammi pavattē, mēcchā rāmēṇa nijiyā savē
rakkhasasamāṇasattā, dēvēhiṁ jē na jippanti // PaumaCa.60

puṇaravi ya mahaṁ dēsō, sabō ōvāsiō bhayavimukkō
rāmassa pasāēṇaṁ, jāō dhaṇa-rayaṇapaḍipuṇṇō // PaumaCa.61

tassuvayārassa maē, sā kannā rūva-jōvaṇa-guṇōhā
dinnā rāmassa phuḍaṁ, ēyaṁ tē sāhiyaṁ gujjhaṁ // PaumaCa.62

suṇiūṇa vayaṇamēyaṁ, bhaṇanti vijjāharā paramaruṭṭhā
avisēsō jaṇaya! tumaṁ, kajjā-'kajaṁ na lakkhēsi // PaumaCa.63

mēcchēsu kiṁ va kīraï?, pasavasaricchēsu hīṇasattēsu
bhaggēsu tēsu samarē, suhaḍāṇa jasō na nivaḍaï // PaumaCa.64


[p. 232]
kāyassa sukkarukkhē, pīī bālassa visaphalē hōi
taha icchaï avisēsō, hīṇō hīṇēṇa saṁjōgō // PaumaCa.65

paricayasu kusaṁbandhaṁ, jaṇaya! tumaṁ bhūmigōyarēṇa samaṁ
vijjāharēṇa samayaṁ, karēhi nēhaṁ sayayakālaṁ // PaumaCa.66

dēvō va saṁpayāē, candagaī khēyarāhivō sūrō
ēyassa dēhi kannaṁ, kā gaṇaṇā pāyacārēṇaṁ? // PaumaCa.67

jaṇaēṇa vi paḍibhaṇiyā, ki nindaha bhūmigōyarē tubbhē?
titthayara-cakkavaṭṭī, havanti maṇuyā haladharā ya // PaumaCa.68

bhōttaṇa bharahavāsa, bahavē ivakhāgavaṁsasaṁbhūyā
asura-suranamiyacalaṇā, sivamayalamaṇuttaraṁ pattā // PaumaCa.69

tatthēva mahāvaṁsē, aṇaraṇṇasuō sumaṅgalāgabbhē
jāō paḍhamapurīē, narāhivō dasarahō nāmaṁ // PaumaCa.70

rūva-guṇasāliṇīṇaṁ, pañca sayā jaïssa pavarajuvaīṇaṁ
puttā ya paümamāī, cattāri jaṇā mahāsattā // PaumaCa.71

rāmassa vikkamaguṇaṁ, nāūṇaṁ tassa paramaüvayāraṁ
tēṇa maē niyayasuyā, nirūviyā tassa varakannā // PaumaCa.72

vijjāharā pavuttā, jaṇaya! tumaṁ suṇasu nicchayaṁ amhaṁ
gavaṁ ciya aïtuṅga, rāmassa phuḍaṁ samubahasi // PaumaCa.73

ēyaṁ ciya dhaṇurayaṇaṁ, vajjāvattaṁ surēsu kayarakkhaṁ
jaï kuṇaï basē rāmō, tō kannā gēṇhaü kayatthō // PaumaCa.74

aha puṇa vajāvattaṁ, dhaṇurayaṇaṁ attaṇō vasē rāmō
na kuṇaï naravaïmajjhē, tō sē kannā kaō hōi? // PaumaCa.75

aha tē khēyaravasahā, jaṇayaṁ dhaṇuyaṁ ca gēṇhiuṁ turiyā
mihilābhimuhā caliyā, gaō ya sapuraṁ ca candagaī // PaumaCa.76

ēttō kaōvasōhaṁ, jayasadugghuṭṭhamaṅgalaravēṇaṁ
ṣavisaraï niyayabhavaṇaṁ, jaṇaō bahujaṇavayāiṇṇō // PaumaCa.77

vivihāuhaparihatthā, vijāharapatthivā balasamiddhā
āvāsiyā samantā, mihilāē bāhiruddēsē // PaumaCa.78

tāva ya khēyaravasaō, paṇa?māhappa-dappa-ucchāhō
cintēi jaṇayarāyā, dīhussāsē vimuñcantō // PaumaCa.79

uttamanārīhi samaṁ, tattha vidēhā gayā nivasayāsaṁ
uvaviṭṭhā bhaṇaï pahū!, kiṁ jhāyasi mahiliyaṁ annaṁ? // PaumaCa.80


[p. 233]
ahavā kahēhi majjhaṁ, taṁ vilayaṁ jaṁ maṇēṇa cintēsi
āṇēmi takkhaṇaṁ caya, mā ēvaṁ dukkhiō hōhi // PaumaCa.81

jaṁ ēva samālattō, jaṇaō tō bhaṇaï attaṇō kantaṁ
amuṇiyakajjā si tumaṁ, maha cintākāraṇaṁ suṇasu // PaumaCa.82

māyāturaṅgamēṇaṁ, nīō haṁ tēṇaṁ kalli vēyaḍḍhē
vijāhivēṇa tattō, samayaṁ kāūga parimukkō // PaumaCa.83

vajjāvattavaradhaguṁ, jaï kāhii attaṇō vasē rāmō
tā hōhī kannā tē, na puṇō annēṇa bhēēṇaṁ // PaumaCa.84

taṁ ca adhannēṇa maē, bandāvatthēṇa icchiyaṁ sabaṁ
vijjāharēhi dhaṇuyaṁ, ihā''ṇiyaṁ nayarabāhiraō // PaumaCa.85

jaï puṇa sajjīvaṁ ciya, paümō na karēi taṁ mahādhaṇuhaṁ
tō khēyarēhi bālā, hijihii na ēttha saṁdēhō // PaumaCa.86

diyahāṇi vīsa avahī, ēyāṇa maē kayā apuṇṇēṇaṁ
ēttō paraṁ tu niyamā, nēhinti balādhiyārēṇaṁ // PaumaCa.87

suṇiūṇa vayaṇamēyaṁ, vaïdēhī sōgapūriyasarīrā
paridēviuṁ payattā, nayaṇajalāsittathaṇajuyalā // PaumaCa.88

kiṁ nāma maē sāmiya!, daïvassa kayaṁ abhāgadhējjāē
jēṇa bahudukkhanilayaṁ, imaṁ sarīraṁ viṇimmaviyaṁ // PaumaCa.89

puttēṇa na saṁtuṭṭō, dhūyaṁ hariūṇa ujaō daïvō
mā mē hōhī ēsā, nēhassa 'valambaṇaṁ bālā // PaumaCa.9

ēkassa jāva antaṁ, na jāmi dukkhassa pāvakammā haṁ
tāva ciya garuyayaraṁ, biiyaṁ tu nirūviyaṁ vihiṇā // PaumaCa.91

rōvantī bhaṇaï nivō, bhaddē! chaḍḍa hi sōgasaṁbandhaṁ
naccāvēi samatthaṁ, lōyaṁ pubakkayaṁ kammaṁ // PaumaCa.92

saṁṭhāviūṇa mahilaṁ, jaṇaēṇa samantaō dhaṇuvarassa
uvasōhiyā visālā, dharaṇī kayamaṇḍaṇāḍōvā // PaumaCa.93

tīē sayaṁvaratthē, āhūyā naravaī samantēṇaṁ
sigdhaṁ sāēyapurī, rāmassa vi pēsiō dūō // PaumaCa.94

sōūṇa dūyavayaṇaṁ, paümō bhaḍacaḍayarēṇa mahaēṇaṁ
lakkhaṇa-bharahēhi samaṁ, mihilānayarī samaṇupattō // PaumaCa.95

māyā-vittēhi samaṁ, sabaï vi gayā narāhivā mihilaṁ
sammāṇiyā ya parama, jaṇaēṇa pasannahiyaēṇaṁ // PaumaCa.96


[p. 234]
vijāharā ya maṇuyā, sabālaṁkārabhūsiyasarīrā
raïyāsaṇēsu ēttō, uviṭṭhā pariyaṇasamaggā // PaumaCa.97

tattō sā dhaṇubhavaṇē, sattahi kannāsaēhi parikiṇṇā
pēcchaï narindavasabhē, sīyā kayamaṇḍaṇāḍōvē // PaumaCa.98

tō kañcuī pavuttō, bālē! rāmō imō maṇabhirāmō
dasarahanivassa puttō, dēvakumārōvamasirīō // PaumaCa.99

ēyassa jō samīvē, aṇuō ciya lakkhaṇō mahābāhū
bharahō sattugyō vi ya, dōṇṇi vi ēē varakumārā // PaumaCa.100

harivāhaṇō mahappā, bālē! mēhappahō ya cittarahō
aha mandirō jaō cciya, sirikantō dummuhō bhāṇū // PaumaCa.101

rāyā cēva subhaddō, buhō visālō ya siridharō dhīrō
acalō ya bandhuruddō, taha ya sihī patthivō sūrō // PaumaCa.102

ēē annē ya bahū, visuddhakulasaṁbhavā naravarindā
tujjha kaēṇa varataṇū, ihā''gayā dhaṇuparikkhāē // PaumaCa.103

mantīṇa samullaviyaṁ, dhaṇuvaṁ jō kuṇaï ēttha sajjīvaṁ
sō hōhī varaṇīō, kannāē natthi saṁdēhō // PaumaCa.104

ēvaṁ ca bhaṇiyamēttē, kamēṇa cāvassa abhimuhā sadhē
aha ḍhukkiuṁ payattā, nimmajjiyapariyarāvēḍhā // PaumaCa.105

jaha jaha ḍhukkanti bhaḍā, taha taha aṁggī vimuñcaē dhaṇuyaṁ
vijjucchaḍāsaricchaṁ, bhīmōragamukkanīsāsaṁ // PaumaCa.106

kēēttha aggibhīyā, karēsu pacchāiūṇa nayaṇāiṁ
bhajjanti paḍivahēṇaṁ, annōnnaṁ cēva laṅghantā // PaumaCa.107

annē puṇa dūrasthā, daṭṭa ṇa phurantapannayāḍōvaṁ
kampanti calasarīrā, paṇaṭṭhavāyā disāmūḍhā // PaumaCa.108

pannayavāyābhihayā, palāsapattaṁ va pattiyā avarē
mucchāvihalasarīrā, kēī puṇa thambhiyā suhaḍā // PaumaCa.109

kēī bhaṇanti ṭhāṇaṁ, jaï vi hu jīvantayā gamissāmō
tō dāṇamaṇēyavihaṁ, dāhāmō dīṇa-kiviṇāṇaṁ // PaumaCa.110

annē bhaṇanti ēvaṁ, amhē niyayāsu mahiliyāsu samaṁ
kālaṁ ciya nēssāmō, kiṁ vā ēyāe rūvāē? // PaumaCa.111

avarē bhaṇanti ēsā, kēṇa vi māyā kayā aüṇṇēṇaṁ
ṭhaviyā ya maraṇahēuṁ, bahuyāṇaṁ naravarindāṇaṁ // PaumaCa.112


[p. 235]
tāva ya calantakuṇḍala-maüḍā-'laṁkārabhūsiyasarīrō
paümō gayavaragāmī, allīṇō dhaṇuvarantēṇaṁ // PaumaCa.113

aha tē mahābhuyaṅgā, niyayasahāvaṭṭhiyā paramasōmā
dhaṇuyaṁ pi vigayajālaṁ, gahiyaṁ rāmēṇa sahasa tti // PaumaCa.114

ṭhaviūṇa lōhapīḍhē, sajīvaṁ dhaṇuvaraṁ kayaṁ sigcha
tāva ciya saṁjāyaṁ, raya-rēṇusamōtthayaṁ gayaṇaṁ // PaumaCa.115

ākampiyā ya sēlā, vivarīyaṁ ciya vahanti sariyāō
ukkā-taḍicchaḍālaṁ, vidumavaṇṇaṁ disāyakaṁ // PaumaCa.116

sabattō ghōraravā, caṇḍā nivaḍanti tattha nigghāyā
sūrō paṇaṭṭhatēō, jāō ya jaṇō bhaüviggō // PaumaCa.117

ēyārisammi jāē, palayāvattē jaē dhaṇuvaraṁ taṁ
vilaēi paümanāhō, sabanarindāṇa pañcakkhaṁ // PaumaCa.118

ēyantarammi gayaṇē, dēvā muñcanti kusumavaravāsaṁ
sāhu tti jaṁpamāṇā, jayasadugghuṭṭatūraravā // PaumaCa.119

rāmēṇa dhaṇuvaraṁ taṁ, gāḍhaṁ apphāliyaṁ sadappēṇaṁ
jaha barahiṇēhi ghuṭuṁ, navapāusamēhasaṅkāē // PaumaCa.120

khuhiō va sāyaravarō, sō jaṇanivahō kamēṇa āsatthō
tāva ciya pasayacchī, sīyā rāmaṁ palōēi // PaumaCa.121

ullasiyarōmakūvā, siṇēhasaṁbandhajaṇiyapariōsā
līlāe saṁcarantī, rāmassa avaṭṭhiyā pāsē // PaumaCa.122

ūyāriūṇa dhaṇuyaṁ, paümō niyayāsaṇē suhaniviṭhṭhō
sīyāe samaṁ rēhaï, raïsāhīṇō aṇaṅgō va // PaumaCa.123

taṁ lakkhaṇēṇa dhaṇuyaṁ, ghēttūṇaṁ valaïyaṁ saharisēṇaṁ
āyaḍḍiyaṁ sadappaṁ, pakhubhiyasamunigyōsaṁ // PaumaCa.124

daṭū ṇa vikkamaṁ tē, sabē vijjāharā bhaübiggā
dēnti guṇasāliṇīō, aṭṭhārasa pavarakannāō // PaumaCa.125

vijjāharēhi sigdhaṁ, gantūṇaṁ cakavālavaranayaraṁ
vittantē parikahiē, candagaī dummaṇō jāō // PaumaCa.126

ālōiūṇa bharahō, rāmaṁ daḍhasatti-kantipaḍipuṇṇaṁ
aha sōiuṁ payattō, takkhaṇamēttēṇa paḍibuddhō // PaumaCa.127

gōttaṁ piyā ya ēkkō, ēyassa mamaṁ pi dōṇha vi jaṇāṇaṁ
navaraṁ abbhuyakammō, rāmō paralōyasukaēṇaṁ // PaumaCa.128


[p. 236]
paümadalasarisanayaṇā, paümamuhī paümagabbhasaṁkāsā
paümassa imā bhajjā, jāyā niyayāṇubhāvēṇaṁ // PaumaCa.129

sabakalā-''gamakusalā, vimaṇaṁ nāūṇa kēgaī puttaṁ
daïyassa sāhaï phuḍaṁ, bharahakumārassa sabbhāvaṁ // PaumaCa.130

bharahassa maē sāmiya!, muṇiyaṁ sōgāuraṁ maṇaṁ gāḍhaṁ
taha taṁ karēhi sigdhaṁ, jaha nibēyaṁ na ya uvēi // PaumaCa.131

asthi jaṇayassa bhāyā, kaṇaō nāmēṇa ēttha mihilāē
jāyā ya suppabhāē, tēṇa subhaddā pavarakannā // PaumaCa.132

sigdhaṁ sayaṁvarā sā, ghōsāvijaü narindamajjhammi
jāva na gacchaï bharahō, ajaṁ ciya paramanivēyaṁ // PaumaCa.133

bhaṇiūṇa ēvamēyaṁ, sā vattā dasarahēṇa kaṇayassa
kahiyā ya niravasēsā, tēṇa vi ya paḍicchiyā āṇā // PaumaCa.134

kaṇaēṇa tattha turiyaṁ, savē vi narāhivā samāhūyā
jē vi ya gayā nivēsaṁ, tē vi tahiṁ cēvamallīṇā // PaumaCa.135

uvaviḍhēsu kamēṇaṁ, kaṇayasuyā tattha āgayā kannā
parihariūṇa narindē, varēi bharahaṁ subhaddā sā // PaumaCa.136

accantavisamabhāvaṁ, sēṇiya! pēcchasu khalāṇa kammāṇaṁ
paḍibuddhō ciya bharahō, bhajjāe vimōhiō pacchā // PaumaCa.137

jaṁpanti ēkamēkaṁ, vilakkhavayaṇā narāhivā sakē
jā jassa pubavihiyā, bhajjā sā tassa uvaṇamaï // PaumaCa.138

rāmēṇa taō sīyā, pariṇīyā saṁpayāe paramāē
bharahēṇa vi kaṇayasuyā, tēṇēva niōgakaraṇēṇaṁ // PaumaCa.139

sakē kāūṇa tahiṁ, vīvāhamahussavaṁ naravarindā
niyayapurāṇi kamēṇaṁ, saṁpattā sāhaṇasamaggā // PaumaCa.140

dasarahassa suyā baladappiyā, navavahūhi samaṁ jaṇasēviyā
pavisaranti kamēṇa sukōsalaṁ, vimalakittidharā purisōttamā // PaumaCa.141


iya paümacariē rāmalakkha gadhaṇurayaṇalābhavihāṇō nāma aṭṭhāvīsaïmō uddēsaō samattō


---------------------------------------------------------------------

[p. 237]
[dasarahavaïrāga-savabhūyasaraṇamuṇiāgamaṇaṁ]

ēttō cciya āsāḍhē, rāyā dhavalaṭṭhamīe bhūīē
jiṇacēiyāṇa mahimaṁ, kāūṇa taō samāḍhattō // PaumaCa.1

sammajiōvalittā, jiṇaharabhūmī karanti kēēttha
raṅgāvalīniōgaṁ, cuṇṇēṇaṁ pañcavaṇṇēṇaṁ // PaumaCa.2

kēī puṇa varakusumē, gahiūṇaṁ tōraṇēsu mālāō
virayanti ya bhattīō, vicittadhāūrasēṇaṁ tu // PaumaCa.3

sabammi supaḍiuttē, suyasahiō naravaī jiṇindāṇaṁ
ṇhavaṇaṁ karēi vihiṇā, paḍupaḍaha-muiṅgasaddālaṁ // PaumaCa.4

divasāṇi aṭṭha rāyā, pōsahiō jiṇavarāṇa varapūyaṁ
kāūṇa bhattimantō, saṁthuṇaï parēṇa viṇaēṇaṁ // PaumaCa.5

taṁ ṇhavaṇasantisalilaṁ, naravaïṇā pēsiyaṁ sabhajjāṇaṁ
taruṇavilayāhi nēuṁ, chūṭaṁ ciya uttamaṅgēsu // PaumaCa.6

kañcuihatthāvagayaṁ, jāva ya gandhōdayaṁ cirāvēi
tāva ya varaggamahisī, pattā kōvaṁ ca sōyaṁ ca // PaumaCa.7

cintēūṇa payattā, ēyāō naravaīṇa mahilāō
sammāṇiyāu na ya haṁ, ēttō jiṇasantisalilēṇaṁ // PaumaCa.8

daïyassa kō va dōsō?, puvaṁ na uvajjiyaṁ maē sukayaṁ
tēṇaṁ ciya pamhuṭṭhā, juvaīṇaṁ majjhayārammi // PaumaCa.9

avamāṇanalaṇadaḍḍhē, ēyaṁ mē pāvapūriyaṁ hiyayaṁ
maraṇēṇa uvasamijjaï, kattō puṇa annabhēēṇaṁ? // PaumaCa.10

bhaṇḍāriyaṁ visāha, saddāvēūṇa bhaṇaï sasivayaṇā
ēyaṁ na kassa vi tumē, saṁpaï vatthu kahēyavaṁ // PaumaCa.11

anbhintaraṁ paviṭṭhā, maraṇē ucchāhanicchiyamaīyā
kaṇṭhakaragahiyavasthā, tāva cciya naravaī pattō // PaumaCa.12

pēsajaṇassa narindō, sadaṁ nisuṇēi tattha aïkaluṇaṁ
hā dēvi! kimāraddhaṁ, jīyantayaraṁ imaṁ kammaṁ? // PaumaCa.13

ghēttaṇa patthivēṇaṁ, niyayaṅkanivēsiyā samālattā
kīsa akajjē sundari!, maraṇucchāhā tumaṁ jāyā? // PaumaCa.14

sā bhaṇaï sāmiya! tumē, sabāṇa vi mahiliyāṇa santijalaṁ
saṁpēsiyaṁ mahāyasa!, tassāhaṁ vañciyā navaraṁ // PaumaCa.15


[p. 238]
avamāṇadūmiēṇaṁ, kiṁ kīraï paṇaïṇīṇa jīēṇaṁ
tuṅgakulajāiyāṇaṁ?, varaṁ khu maraṇaṁ suhāvēi // PaumaCa.16

jāva ya sā bhaṇaï imaṁ, tāva cciya kañcuī samaṇupattō
ēvaṁ samullavantō, tujjha jalaṁ pēsiyaṁ pahuṇā // PaumaCa.17

sā kañcuiṇā muddhā, ahisittā tēṇa santisalilēṇaṁ
nivaviyamāṇasaggī, pasannahiyayā taō jāyā // PaumaCa.18

tāva ya narāhivēṇaṁ, bhaṇiō cciya kañcuī sarōsēṇaṁ
na ya āgaō si sigdhaṁ, kō vakkhēvō tuhaṁ āsi? // PaumaCa.19

tā kañcuī pavuttō, bhaēṇa ahiyaṁ calantasabaṅgō
sāmiya! na ya vakkhēvō, asthi mahaṁ kōi jiyalōē // PaumaCa.20

ēyaṁ jarāe aṅgaṁ, majjha kayaṁ vigayadappaücchāhaṁ
turantassa vi dhaṇiyaṁ, na vahaï parijuṇṇasayaḍaṁ va // PaumaCa.21

jē āsi majjha nayaṇā, sāmiya! paḍhamaṁ viṣāradiṭṭillā
tē vi ya na dīhapēhī, saṁpaï jāyā kumitta va // PaumaCa.22

kaṇṇā vi paḍhama vayaṇaṁ, nisuṇantā mammaṇaṁ pi ullāvaṁ
tē sumahayaṁ pi saī, na suṇanti pahū! duputta va // PaumaCa.23

jē vi mahaṁ āsi purā, dantā varakuḍayakusumasaṁkāsā
tē vi jaravaḍḍaïkayā, paḍiyā araya va tumbāō // PaumaCa.24

āsi cciya paḍhamayaraṁ, hatthā daḍhacāvakaḍḍaṇasamatthā
tē vi ya gaya va kavalaṁ, muhāu dukkhēhi ḍhōyanti // PaumaCa.25

jaṅghāō vi ya majjhaṁ, āsi purā calaṇa-gamaṇadacchāō
nāha! aṇāyattāō, saṁpaï jaha duṭṭhamahilāō // PaumaCa.26

navaraṁ ciya hiyaïṭṭhā, daïyā viva naravaī maha laṭṭhī
jā kuṇaï avaṭuṁmbha, ghulanta-vivaḍantadēhassa // PaumaCa.27

turantassa ya aṅgaṁ, kampaï bahulā havanti nīsāsā
khēō ya samuppajjaï, gaī vi mandaṁ samubahaï // PaumaCa.28

kattō cciya vakkhēvō?, sāmiya! ahayaṁ jarāe parigahiō
āṇāe tujjha ēntō, imāe vēlāe saṁpattō // PaumaCa.29

suṇiūṇa tassa vayaṇaṁ, rāyā cintēi aduvaṁ dēhaṁ
taḍivilasiyaṁ va najjaï, khaṇēṇa jīyaṁ pi nāsēi // PaumaCa.30

dēhassa kaē purisā, kuṇanti pāvaṁ pariggahāsattā
visayavisamōhiyamaī, dhammaṁ dūrēṇa vajjēnti // PaumaCa.31


[p. 239]
puṇṇēṇa pariggahiyā, tē purisā jē gihaṁ payahiūṇaṁ
dhammacaraṇōvaēsaṁ, kuṇanti niccaṁ daḍhadhiīyā // PaumaCa.32

kaïyā haṁ visayasuha, mōttūṇa pariggahaṁ ca nissaṅgō
kāhāmi jiṇatavaṁ ciya, dukkhakkhayakāraṇaṭṭāē // PaumaCa.33

bhuttaṁ ciya visayasuhaṁ, puhaī paripāliyā ciraṁ kālaṁ
jaṇiyā ya pavaraputtā, annaṁ kiṁ vā paḍikkhāmi? // PaumaCa.34

paricintiūṇa ēyaṁ, rāyā pucikayassa avasāṇē
dhammāṇurāgarattō, bhōgēsu aṇāyaraṁ kuṇaï // PaumaCa.35

kassa vi kālassa taō, viharantō sumahaēṇa saṅghēṇaṁ
pattō sāēyapuriṁ, muṇivasabhō sabasattahiō // PaumaCa.36

panthāyavaparisamiyaṁ, saṅgha ṭhaviūṇa 'sarisaüddēsaṁ
pavisaraï appadasamō, mahindaüdayaṁ varujjāṇaṁ // PaumaCa.37

tasa-pāṇa-janturahiē, silāyalē samayalē maṇabhirāmē
nāgaḍhumassa hēṭṭē, caünāṇī tattha uvaviṭhṭhō // PaumaCa.38

kēī guhānivāsī, panbhārēsu ya avaṭṭhiyā samaṇā
girikandarēsu annē, samāsiyā cēiyaharēsu // PaumaCa.39

sō sababhūyasaraṇō, cāucaṇṇēṇa samaṇasaṅghaṇaṁ
tatthēva gamaï māsaṁ, tāva cciya pāusō pattō // PaumaCa.40

gajjanti ghaṇā garuyaṁ, taḍicchaḍāḍōvabhāsuraṁ gayaṇaṁ
dhārāsayajajjariyā, navasāsasamāulā puhaī // PaumaCa.41

parivaḍḍanti naīō, jāyā pahiyāṇa duggamā panthā
ūsuyamaṇāu ēttō, gayavaïyāō visūranti // PaumaCa.42

jhajjha tti nijjharāṇaṁ, bappīhaya-durāṇa mōrāṇaṁ
saddō pavittharantō, vāraṇalīlaṁ vilambēi // PaumaCa.43

ēyārisammi kālē, samaṇā sajjhāya-jhāṇa-tavanirayā
acchanti mahāsattā, dukkhavimōkkhaṁ vicintantā // PaumaCa.44

aha annayā narindō, pabhāyasamayē bhaḍēhi parikiṇṇō
vaccaï ujjāṇavaraṁ, muṇivandaṇabhattirāēṇaṁ // PaumaCa.45

saṁpattō ya dasarahō, ahivandēūṇa bhāvaō sāhū
tatthēva ya uvaviṭṭhō, suṇēi siddhantasaṁbandhaṁ // PaumaCa.46

lōgō dabāṇi tahā, khēttavibhāgō ya kālasabbhāvō
kulagaraparamparā vi ya, narindavaṁsā aṇēgavihā // PaumaCa.47


[p. 240]
thuṇiūṇa paṇamiūṇa ya, muṇivasahaṁ naravaī pahaṭṭhamaṇō
pavisaraï niyayanayarī, gamēi kālaṁ jahicchāē // PaumaCa.48

ēvaṁ rāyā muṇiguṇakahāsattacittō mahappā, pūyā-dāṇaṁ viṇayapaṇaō dēi sabāyarēṇaṁ
sēvijantō gamaï diyahē divanārījaṇēṇaṁ, pubōvattaṁ vimalahiyaō bhuñjaī dēhasōkkhaṁ // PaumaCa.49


iya paümacariē dasarahavaïrāgasavvabhūyasaraṇāgamō nāma ēgūgatīsaïmō uddēsaō samattō


---------------------------------------------------------------------
[bhāmaṇḍalasaṁgamavihāṇaṁ]

ghaṇagaruyagajjiyaravō, kālō cciya pāusō vaïkvantō
uddaṇḍapuṇḍarīō, saṁpaï saraō samaṇupattō // PaumaCa.1

vavagayaghaṇasēvālaṁ, sasihaṁsaṁ dhavalatārayākumuyaṁ
lōgassa kuṇaï pīī, nabhasalilaṁ pēcchiuṁ saraē // PaumaCa.2

cakkāya-haṁsa-sārasa-annōnnarasantakayasamālāvā
nipphaṇṇasabasassā, ahiyaṁ ciya rēhaē vasuhā // PaumaCa.3

bhāmaṇḍalassa ēvaṁ, sīyācintāe gahiyahiyayassa
saraō cciya vōlīṇō, mayaṇamahājalaṇataviyassa // PaumaCa.4

aha annayā kumārō, lajjā mōttūṇa piusagāsammi
sīyāe kāraṇaḍhē, bhaṇaï vasantaddhayaṁ mittaṁ // PaumaCa.5

mā kuṇasu dīhasuttaṁ, parakajaṁ sīyalaṁ parigaṇantō
mayaṇasamuddavivaḍiyaṁ, supurisa! taṁ mē na ukkhivasi // PaumaCa.6

ēvaṁ samullavantaṁ, bhaṇaï kumāraṁ mahaddhaō vayaṇaṁ
nipuṇēhi kahijjantaṁ, sambandhaṁ tīe kannāē // PaumaCa.7

jaṇaō kumāra! amhē, ētthā''ṇēūṇa maggiō kannaṁ
tēṇaṁ pi ēvaṁ bhaṇiyaṁ, rāmassa maē paḍhamadinnā // PaumaCa.8


[p. 241]
puṇaravi kahēi mittō, sarva dhaṇuyāiyaṁ jahāvattaṁ
rāmēṇa nivaïmajjhē, sīyā vibhavēṇa pariṇīyā // PaumaCa.9

nīyā sāēyapurī, rāmēṇa mahābalēṇa sā kannā
indō vi puba vihiyaṁ, kumāra! na ya annahā kuṇaï // PaumaCa.10

suṇiūṇa vayaṇamēyaṁ, ruṭṭhō bhāmaṇḍalō bhaṇaï ēvaṁ
vijāharattaṇaṁ mē, niranthayaṁ tīe rahiyassa // PaumaCa.11

ēva bhaṇiūṇa tō sō, sannaddhō niyayasāhaṇasamaggō
aha jāiuṁ pavattō, sāēyapuri savaḍahuttō // PaumaCa.12

taṁ pēcchiūṇa sahasā, viyabbhanayaraṁ nahēṇa baccantō
saṁbhariyapuba jammō, mucchāvasavimbhalō jāō // PaumaCa.13

nīō ya niyayabhavaṇaṁ, bhaḍēhi ahiyaṁ samāulamaṇēhiṁ
candaṇajalōlliyaṅgō, paḍibuddhō takkhaṇaṁ cēva // PaumaCa.14

bhaṇiō candagaīṇaṁ, puttaya! kiṁ kāraṇaṁ gaō mucchaṁ?
ēyaṁ kahēhi majjhaṁ, mayaṇāvatthaṁ pamōttaṇaṁ // PaumaCa.15

lajjāōṇamiyasirō, bhaṇaï ya bhāmaṇḍalō viruddhaṁ mē
paricintiyaṁ mahājasa! ghaṇamōhapasaṅga jōēṇaṁ // PaumaCa.16

jīsē paḍammi rūvaṁ, ālihiyaṁ nāraēṇa nikkhuttaṁ
sā majjha niyayabahiṇī, ēkkōyaragabbhasaṁbhūyā // PaumaCa.17

[bhāmaṇḍalapūrvabhavaḥ —]
bhaṇaï puṇō candagaī, puttaya! sāhēhi pariphuḍaṁ ēyaṁ
kaha tujjha niyayabahiṇī sā kannā? kassa vā duhiyā? // PaumaCa.18

sō bhaṇaï tāya! nisuṇasu, maha cariyaṁ puva jammasaṁbandhaṁ
asthi viyabbhā nayarō, mahindagirisaṁkaḍē duggē // PaumaCa.19

tatthāhaṁ āsi purā, aha kuṇḍalamaṇḍiō naravarindō
bhajjā vippassa hiyā, tayā maē kāmavasaēṇaṁ // PaumaCa.20

aṇaraṇṇanaravaīṇaṁ, baddhō haṁ chuṭṭiūṇa hiṇḍantō
pēcchāmi tattha samaṇaṁ, tavalacchivibhūsiyasarīraṁ // PaumaCa.21

tassamaṇavāyamūlē, dhammaṁ suṇiūṇa bhāviyamaṇēṇaṁ
gahiyaṁ aṇāmisavayaṁ, saddhammē mandasattēṇaṁ // PaumaCa.22

jiṇavaradhammassa imaṁ, māhappaṁ ērisaṁ ahō lōē
ghaṇapāvakammakārī, taha vi ahaṁ duggaïṁ na gaō // PaumaCa.23

niyamēṇa saṁjamēṇa ya, aṇannadidvittaṇēṇa mariūṇaṁ
jāō ya vidēhāē, samayaṁ annēṇa jīvēṇaṁ // PaumaCa.24


[p. 242]
jassa maē sā mahilā, gahiyā sō suravarō samuppannō
tēṇāhaṁ avahariō, mukkō maṇikuṇulē dāuṁ // PaumaCa.25

nivaḍantō tāya! tumē, diṭṭhō ghēttūṇa āṇiō ihaī
parivaḍiō kamēṇaṁ, pattō vijjāharattaṁ ca // PaumaCa.26

suṇiūṇa pagayamēyaṁ, candagaī saha jaṇēṇa vimhaïō
dhiddhikāramuharavō, saṁsāraṭhiī vinindēi // PaumaCa.27

dāūṇa niyayarajaṁ, puttassa gaō sapariyaṇāiṇṇō
muṇisababhūyasaraṇaṁ, rāyā saṁsāraparibhīō // PaumaCa.28

diṭṭhō mahindaüdaē, ujjāṇē vandiō samaṇasīhō
bhaṇiō ya majjha vayaṇaṁ, bhayavaṁ! nisuṇēhi ēgamaṇō // PaumaCa.29

tujjha pasāēṇa ahaṁ, jiṇadikkhaṁ gēṇhiūṇa kayaniyamō
icchāmi viṇiggantuṁ, imāu bhavapañjaragharāō // PaumaCa.30

bhaṇiō ya ēvamēyaṁ, muṇiṇā vacchallabhāvahiyaēṇaṁ
bhāmaṇḍalēṇa vi taō, nikkhamaṇamahō kaō viulō // PaumaCa.31

jaṇayamahārāyasuō, jayaü pahāmaṇḍalō varakumārō
bandijaṇugghuṭṭharavō, vitthariūṇaṁ samāḍhattō // PaumaCa.32

bhavaṇē vimukkaniddā, sīyā āyaṇṇiūṇa taṁ sadaṁ
cintēi kōvi annō, jaṇaō jassēsa puttavarō // PaumaCa.33

sūyāharammi jō sō, maha bhāyā avahiō vaïriēṇaṁ
kammassa uvasamēṇaṁ, kiṁ va ihaṁ sō samallīṇō? // PaumaCa.34

tō jaṇayarāyaduhiyā, rōvantī bhaṇaï rāghavō vayaṇaṁ
naṭuṁ hiyaṁ ca bhaddē! na sōiyavaṁ buhajaṇēṇaṁ // PaumaCa.35

ēvaṁ pabhāyasamaē, uccaliō dasarahō muṇisayāsaṁ
juvaï-bala-puttasahiō, kamēṇa pattō tamujjāṇaṁ ॥ // PaumaCa.36

pēcchada ya tattha rāyā, sēnnaṁ vijāharāṇa vitthiṇṇaṁ
uvasōhiyā ya bhūmī, dhaya-tōraṇa-vējayantīhiṁ // PaumaCa.37

taṁ vandiūṇa sāhuṁ, uvaviṭṭhō dasarahō saha balēṇaṁ
bhāmaṇḍalō vi tattō, ciṭṭaï muṇipāyamūlatthō // PaumaCa.38

vijāharā ya maṇuyā, āsannē muṇivarā jaṇiyatōsā
nisuṇanti taggayamaṇā, guruvayaṇaviṇiggayaṁ dhammaṁ // PaumaCa.39


[p. 243]
sāyāramaṇāyāraṁ, suddhaṁ bahubhēya-pajjayaṁ dhammaṁ
bhaviyasuhuppāyaṇayaṁ, abhavajīvāṇa bhayajaṇaṇaṁ // PaumaCa.40

sammaïṁsaṇajuttā, tava-niyamarayā visuddhadaḍhabhāvā
dēhē ya niravayakkhā, samaṇā pāvanti siddhigaī // PaumaCa.41

jē vi ya gihadhammarayā, pūyā-dāṇāisīlasaṁpannā
saṅkāidōsarahiyā, hōhinti surā mahiḍḍīyā // PaumaCa.42

ēvaṁ bahuppayāraṁ, jiṇavaradhammaṁ vihōe kāūṇaṁ
labhihinti dēvalōē, ṭhāṇāṇi jahāṇurūvāṇi // PaumaCa.43

jē puṇa abhavajīvā, jiṇavayaṇaparammuhā kudiṭṭhīyā
tē narayatiriyadukkhaṁ, aṇuhōnti aṇantayaṁ kālaṁ // PaumaCa.44

ēvaṁ muṇivaravihiyaṁ, dhammaṁ sōūṇa dasarahō bhaṇaï
kēṇa nibhēṇa viuddhō, candagaī khēyarāhivaī? // PaumaCa.45

saṁsārammi aṇantē, jīvō kammāvasēṇa hiṇḍantō
gahiō candagaīṇaṁ, bālō varakuṇḍalābharaṇō // PaumaCa.46

saṁvaḍḍiō kamēṇaṁ, ēsō bhāmaṇḍalō varakumārō
jaṇayataṇayāe rūvaṁ, daṭuṁ, mayaṇāurō jāō // PaumaCa.47

sariō ya puvajanmō, mucchā gantuṁ puṇō vi āsatthō
paripucchiō kumārō, candagaīṇaṁ taō bhaṇaï // PaumaCa.48

atthēttha bharahavāsē, viyanbhanayaraṁ suduggapāyāraṁ
tatthāhaṁ āsi nivō, varakuṇḍalamaṁḍiō nāmaṁ // PaumaCa.49

vippassa maē bhajjā, hariyā baddhō ya bālacandēṇaṁ
mukkō muṇivarapāsē, gēṇhāmi aṇāmisaṁ ca vayaṁ // PaumaCa.50

kālaṁ kāūṇa taō, jaṇayassa piyāe gabbhasaṁbhūō
jāō bālāe samaṁ, jiṇavaradhammāṇubhāvēṇaṁ // PaumaCa.51

mahilāviōgaduhiō, vippō vi ya piṅgalō tavaṁ kāuṁ
uvavannō ṣaḍhamayaraṁ, dēvō saṁbharaï puvabhavaṁ // PaumaCa.52

tō jāyamēttaō haṁ, ghēttūṇaṁ tēṇa vēriyasurēṇaṁ
mukkō ya dharaṇivaḍhē, puṇaravi ya tumē gharaṁ nīō // PaumaCa.53

parivaḍḍiō kamēṇaṁ, jāō vijjāharō tuha guṇēṇaṁ
ōmucchiēṇa sahasā, annabhavō mē taō sariō // PaumaCa.54

māyā mē vaïdēhī, jaṇaō ya piyā na ēttha saṁdēhō
sā vi ya majjha narāhiva! sīyā ēkōyarā bahiṇī // PaumaCa.55


[p. 244]
suṇiūṇa pagayamēyaṁ, savē vijjāharā suvimhaïyā
candagaī vi narindō, pavaïō jāyasaṁvēgō // PaumaCa.56

ētthantarē muṇindaṁ, pucchaï bhāmaṇḍalō maha siṇēhaṁ
ahiyaṁ vahaï mahāyasa! candagaī kēṇa kajjēṇaṁ? // PaumaCa.57

aṁsumaīe mahāyasa! samappiō vā ahaṁ taō paḍhamaṁ
tatthēva khēyarapurē, jammāṇandō kaō paramō // PaumaCa.58

[candragati-bhāmaṇḍalapūrvabhavasambandhaḥ —]
tō sababhūyasaraṇō, bhaṇaï ya bhāmaṇḍalaṁ suṇasu ēttō
māyā-vittajuvalayaṁ jaṁ āsi parē bhavē tujjhaṁ // PaumaCa.59

vippō dāruggāmē, vimucī nāmēṇa gēhiṇī tassa
aṇukōsā aïbhūī, puttō suṇhā ya sē sarasā // PaumaCa.60

aha annayā kayāī, vippō sarasaṁ naīe, daṭṭaṇaṁ
avaharaï mayaṇamūḍhō, kayāṇanāmō mahāpāvō // PaumaCa.61

ēttō sō aïbhūī, kantāsōgāurō mahiṁ sayalaṁ
paribhamaï gavēsantō, tāva ya sē lūḍiyaṁ gēhaṁ // PaumaCa.62

vimucī vi ya paḍhamayaraṁ, hiṇḍaï dēsaṁ tu dakkhiṇākaḍī
suṇiūṇa gēhabhaṅga, puttassa taō paḍiniyattō // PaumaCa.63

cīrambaraparihāṇiṁ, aṇukōsaṁ pēcchiūṇa aïduhiyaṁ
saṁthāvēi ya vimucī, tīe samaṁ mēiṇī bhamaï // PaumaCa.64

pēcchaï ya saccaripurē, avahisamaggaṁ muṇiṁ vigayamōhaṁ
suṇhā-suyasōgēṇa ya, nivēyaṁ cēva paḍivannō // PaumaCa.65

daṭṭha ṇa sāhuriddhiṁ, saṁsāraṭhiiṁ ca tattha nisuṇēuṁ
saṁvēgajaṇiyakaraṇō, vimucī dikkhaṁ samaṇupattō // PaumaCa.66

sā vi tahiṁ aṇukōsā, pāsē ajjāe kamalakantāē
saṁjamatavaniyamadharī, jāyā samaṇī samiyapāvā // PaumaCa.67

aha tāṇi dō vi mariuṁ, tava-niyamaguṇēṇa dēvalōgammi
niccālōyamaṇaharaṁ, gayō ya lōgantiyaṁ ṭhāṇaṁ // PaumaCa.68

aïbhūi kayāṇō vi ya, nissīlō niddaō kariya kālaṁ
hiṇḍēi cāuraṅgē, duggaïbhavasaṁkaḍē bhīmē // PaumaCa.69

sarasā vi ya pavajjaṁ, kāūṇa tavaṁ samāhiṇā mariuṁ
uvavannā kayapuṇṇā, dēvī cittussavā nāmaṁ // PaumaCa.70


[p. 245]
kammassa uvasamēṇaṁ, hōūṇa kamēṇa tō kayāṇō vi
jāō vi piṅgalō sō, puttō cciya dhūmakēussa // PaumaCa.71

aïbhūī vi bhamantō, saṁsārē haṁsapōyaō jāō
sēṇēsu khajjamāṇō, paḍiō jiṇacējhyāsannē // PaumaCa.72

sōūṇa namōkkāraṁ, kīrantaṁ sāhavēṇa kālagaō
dasavarisasahassāū, nagantarē kinnarō jāō // PaumaCa.73

cuiuṁ viyabbhanayarē, aha kuṇḍalamaṇḍiō samuppannō
avaharaï piṅgalassa u, kantā mayaṇāurō tattō // PaumaCa.74

jō āsi purā vimucī, sō ēsō candavikkamō rāyā
jā vi ya sā aṇukōsā, sā aṁsumaī ihaṁ jāyā // PaumaCa.75

jō cēva kayāṇō khalu, sarasā hariūṇa bhamaï saṁsārē
mahupiṅgalō tti samaṇō, jāō puṇa suravarō mariuṁ // PaumaCa.76

jō vi ya sō aïbhūī, sō hu tumaṁ kuṇḍalō samuppannō
ēsō tē saṁbandhō, parabhavajaṇiyassa kammassa // PaumaCa.77

ēyaṁ ciya vittantaṁ, saba suṇiūṇa dasarahō rāyā
bhāmaṇḍalaṁ kumāraṁ, avagr̥haï tibanēhēṇa // PaumaCa.78

taṁ pēcchiūṇa sīyā, sahōyaraṁ jāyabandhavasiṇēhā
pagalantaaṁsunivahā, ruyaï ciya mahurasaddēṇa // PaumaCa.79

cirakāladarisaṇussuya-hiyayā āliṅgiuṁ samāsatthā
sīyā vi ya kamalamuhī, pariōsubbhinnarōmañcī // PaumaCa.80

rāmēṇa lakkhaṇēṇa ya, annēṇa pi sēsabandhavajaṇēṇaṁ
āliṅgiō kumārō, garuyasiṇēhāṇurāgēṇaṁ // PaumaCa.81

taṁ paṇamiūṇa samaṇaṁ, vijjāhara-bhūmigōyarā sakē
haya-gaya-jōhasamaggā, sāēyapuri pavisaranti // PaumaCa.82

bhāmaṇḍalēṇa samayaṁ, saṁmantēūṇa dasarahō lēhaṁ
pēsēi khēyaravaraṁ, āsēṇa samaṁ pavaṇavēgaṁ // PaumaCa.83

gantūṇa paṇamiūṇa ya, pavaṇagaīṇaṁ narāhivō jaṇaō
vaddhāviō ya sahasā, puttassa samāgamēṇaṁ tu // PaumaCa.84

lēhaṁ samappiyaṁ sō, jaṇaō suṇiūṇa tassa parituṭṭhō
dēi niyayaṅgalaggaṁ, āharaṇavihiṁ niravasēsaṁ // PaumaCa.85


[p. 246]
lēhatthamuṇiyasārō, sapariyaṇō naravaī sabhajjāō
abhiṇandiō sudūraṁ, kayakōuyamaṅgalaravēṇaṁ // PaumaCa.86

vijjāharasāhīṇaṁ, bhajjāe samaṁ narāhivō turiyaṁ
āruhiūṇa khaṇēṇaṁ, sāēyapuri samaṇupattō // PaumaCa.87

daṭṭhūṇa niyayaputtaṁ, āliṅgiūṇa ruyaï naravasabhō
aïdīhaviōgāṇala-taviō pagalantanayaṇajuō // PaumaCa.88

ruiūṇa samāsatthō, puttaṁ parimusaï aṅgamaṅgēsu
hiyaēṇa jāyaharisō, candaṇapharisōvamaṁ mahaï // PaumaCa.89

daṭṭha ṇa suyaṁ jaṇaṇī, mucchā gantūṇa tattha paḍibuddhā
ruyaï kaluṇaṁ mayacchī, ciradasaṇaladdhajīyāsā // PaumaCa.90

jattō pabhūi puttaya! kēṇa vi bālattaṇammi avahariō
tattō imaṁ sarīraṁ, daḍha cintāggiṇā majjhaṁ // PaumaCa.91

tuha darisaṇōdaēṇaṁ, vijjhaviyaṁ ēttha natthi saṁdēhō
pariōsasamūsaviyaṁ, ajjappabhiī mahaṁ hiyayaṁ // PaumaCa.92

dhannā sā aṁsumaī, jīē aṅgāī bālabhāvammi
paricumbiyāī puttaya! kīlaṇarayarēṇumaïlāiṁ // PaumaCa.93

phusiūṇa nayaṇajuyalaṁ, thaṇēsu khīraṁ taō harisiyaṅgī
abhiṇandiyā vidēhā, samāgamē niyayaputtassa // PaumaCa.94

kuṇaï jaṇaō mahantaṁ, puttanimittaṁ samāgamāṇandaṁ
jiṇacēiyapūyatthaṁ, ṇhavaṇavihiṁ cēva savisēsaṁ // PaumaCa.95

bhāmaṇḍalēṇa bhaṇiō, rāmō añcantabandhavō tuhayaṁ
sīyā na gacchaï pahū, jaha ubēyaṁ payaṇuyaṁ pi // PaumaCa.96

saṁbhāsiūṇa sabē, jaṇayaṁ mihilāpuriṁ visajjēuṁ
piyaraṁ ghēttūṇa gaō, niyayaṁ bhāmaṇḍalō ṭhāṇaṁ // PaumaCa.97

ēvaṁ sēṇiya! pēccha dhammanihasaṁ tuṅgaṁ purā sēviyaṁ, jāō nēhanirantarōcchayamaṇō bandhū pahāmaṇḍalō
vajjāvattadhaṇuṁ vasammi ṭhaviyaṁ sīyā ya sē gēhiṇī, rāmassa'bbhuyakāraṇassa vimalō bhantō jasō mēīṇī // PaumaCa.98


iya paümacariē bhāmaṇḍalasaṁgamavihāṇō nāma tīsaïmō uddēsaō samattō


---------------------------------------------------------------------

[p. 247]
[dasarahapañcajjanicchayavihāṇaṁ]

pucchaï magahanarindō, gaṇāhivaṁ dasarahō mahāriddhiṁ
kēṇa na kaēṇa pattō? ēyaṁ sāhēhi mē bhayavaṁ! // PaumaCa.1

tō bhaṇaï indabhūī, sēṇiya! nisuṇēhi dasarahō rāyā
muṇisavabhūyasaraṇaṁ, pucchaï niyayaṁ bhavasamūha // PaumaCa.2

jaṁ ēva naravaīṇaṁ, appahiyaṁ pucchiō samaṇasīhō
tō sāhiuṁ pavattō, parabhavapariyaṭṭaṇaṁ bahusō // PaumaCa.3

[daśarathapūrvabhavaḥ —]
tō bhaṇaï dasaraha! tumaṁ, micchattēṇaṁ tu bhamiya saṁsārē
sēṇāpurammi nayarē, atthi cciya bhāvaṇō nāmaṁ // PaumaCa.4

bhajjā ya dīviyā sē, tīe uvatthī suyā samuppannā
sā micchattamaïliyā, sāhūṇa avaṇṇavāī u // PaumaCa.5

mariūṇa uvatthī sā, bhamiya ciraṁ naraya-tiriyajōṇīsu
kammapariṇijjarāē, kamēṇa puṇṇassa udaēṇaṁ // PaumaCa.6

jāō ciya aṅgapurē, dharaṇēṇaṁ nayaṇasundarīputtō
bahubandhavō surūvō, nāmēṇaṁ bhaddavaruṇō ti // PaumaCa.7

dāūṇa bhāvasuddhaṁ, phāsuyadāṇaṁ muṇissa kālagaō
dhāiyasaṇḍammi taō, uttarakuruvāe uppannō // PaumaCa.8

bhōttūṇa mihuṇasōkkhaṁ, kālagaō suravarō samuppannō
caïūṇa pukkhalāē, nayarīē nandighōsassa // PaumaCa.9

jāō cciya bhajjāē, puhaīē nandivaddhaṇō nāmaṁ
aha annayā narindō, paḍibuddhō nandighōsō u // PaumaCa.10

saṁsārabhaübiggō, ṭhaviūṇaṁ nandivaddhaṇaṁ rajē
nikkhamaï nandighōsō, pāsammi jasōharamuṇissa // PaumaCa.11

kāūṇa tavamuyāraṁ, kālagaō suravarō samuppannō
aha nandivaddhaṇō ciya, sāgāratavaṁ kuṇaï dhīrō // PaumaCa.12

bhōttaṇa puvakōḍiṁ, rajaṁ saṇṇāsaṇēṇa kālagaō
vimalāmalabōhidharō, pañcamakappē surō jāō // PaumaCa.13

tattō cuō samāṇō, avaravidēhē nagammi vēyaḍḍhē
uttaravarasēḍhīē, vikkhāō sasipurē rāyā // PaumaCa.14


[p. 248]
nāmēṇa rayaṇamālī, tassa ṣiyāē ya kucchisaṁbhūō
vijulayāē puttō, jāō sūraṁjayakumārō // PaumaCa.15

aha viggahēṇa caliō, sīhapuraṁ rayaṇamāliṇō sabalō
sannaddhabaddhakavaō, jattha ya sō vajjavaranayaṇō // PaumaCa.16

kōhāṇalavijjāē, uhiumaṇō riupuraṁ rahārūḍhō
vaccantō cciya bhaṇiō, gayaṇayalatthēṇa dēvēṇaṁ // PaumaCa.17

bhō rayaṇamālinaravaï! mā vavasasu ērisaṁ mahāpāvaṁ
nisuṇēhi majjha vayaṇaṁ, kahēmi tuha puva saṁbandhaṁ // PaumaCa.18

iha bhārahammi varisē, gandhārē āsi bhūriṇō nāmaṁ
daṭṭa ṇa kamalagabhaṁ, sāhuṁ tō gēhaē niyamaṁ // PaumaCa.19

na karēmi puṇō pāvaṁ, bhaṇaï taō ērisaṁ vayaṁ majjhaṁ
pañcapaliōvamāiṁ, saggē ajjēi dēvāuṁ // PaumaCa.20

uvamaccunāmadhēō, tatthēva purōhiō vasaï pāvō
tassuvaēsēṇa vayaṁ, muñcaï bhūrī akayapuṇṇō // PaumaCa.21

khandēṇa hiṁsiō sō, purōhiō gayavarō samuppannō
jujhē jajjariyataṇū, lahaï cciya kaṇṇajāvaṁ sō // PaumaCa.22

kālagaō gandhārē, tatthēva u bhūriṇassa uppannō
jōyaṇagandhāe suō, arihasaṇō nāma nāmēṇaṁ // PaumaCa.23

daṭṭhaṇa kamalagabhaṁ, puvabhavaṁ sumariūṇa pavaïō
kālagaō uppannō, sahasārē suravarō ahayaṁ // PaumaCa.24

sō hu tumaṁ jō bhūrī, kālaṁ kāūṇa daṇḍagāraṇṇē
jāō dagakittidharō, davēṇa daḍḍō maō tattō // PaumaCa.25

pāvaṣasaṅgēṇa gaō, bīyaṁ ciya sakkarappabhaṁ puḍhaviṁ
tattha maē nēhēṇaṁ, naraē paḍibōhiō gantuṁ // PaumaCa.26

tattō cciya narayāō, kālēṇubaṭṭiō rayaṇamālī
jāō tumaṁ mahāyasa, rāyā vijjāharāhivaī // PaumaCa.27

jō āsi purā bhūrī, sō hu tumaṁ rayaṇamāliṇō jāō
jō vi ya āsuvamañcū , purōhiō sō ahaṁ dēvō // PaumaCa.28

kiṁ tē na'ṇuhūyāī, dukkhāī naraya-tiriyajōṇīsu
jēṇērisaṁ akajjaṁ, karēsi ghaṇarāgadōsēṇaṁ // PaumaCa.29

dēvavayaṇaṁ, saṁvēgaparāyaṇō naravarindō
kulaṇandaṇaṁ ṭhavēī, rajjē sūraṁjayassa suyaṁ // PaumaCa.30


[p. 249]
sūraṁjaēṇa samayaṁ, āyariyaṁ tilayasundaraṁ saraṇaṁ
pattō ya rayaṇamālī, dikkhaṁ jiṇadēsiyaṁ dhīrō // PaumaCa.31

sūraṁjaō mahantaṁ, kāūṇa tavaṁ gaō mahāsukaṁ
caviō aṇaraṇṇasuō, jāō ciya dasarahō si tumaṁ // PaumaCa.32

naravaï thōvēṇa tumaṁ, puṇṇēṇa uvatthimāisu bhavēsu
vaḍabīyaṁ piva viddhiṁ, pattō suhakammaüdaēṇaṁ // PaumaCa.33

jō āsi nandighōsō, tujjha piyā nandivaddhaṇassa purā
sō haṁ gēvijacuō, jāō muṇisavabhūyahiō // PaumaCa.34

jē vi ya tē dōṇṇi jaṇā, bhūrī-uvamaccunāmadhēyā''si
tē cēva jaṇaya-kaṇayā, iha tujjha vasāṇugā jāyā // PaumaCa.35

saṁsārammi ya ghōrē, aṇēyabhavasayasahassasaṁbandhē
uvaṭṭaṇa-pariyaṭṭaga, karēnti jīvā sakammēhiṁ // PaumaCa.36

ēvaṁ muṇivarabhaṇiyaṁ, suṇiūṇaṁ dasarahō bhaüviggō
aha saṁjamāmilāsī, jāō cciya takkhaṇaṁ cēva // PaumaCa.37

savāyarēṇa calaṇē, gurussa namiūṇa dasarahō rāyā
pavisaraï niyayanayariṁ, sāēyaṁ jaṇa-dhaṇāiṇṇaṁ // PaumaCa.38

cintēi tō maṇēṇaṁ, rajaṁ dāūṇa paümanāhassa
tō sabasaṅgarahiō, muttisuhaṁ cēva patthēmō // PaumaCa.39

mēru ba dhīragaruō, rāmō tisamuddamēhalaṁ puhaī
pālēūṇa samatthō, parikiṇṇō bandhavajaṇēṇaṁ // PaumaCa.40

[hēmantavarṇanam —]
cintāvarassa ēvaṁ, narindavasahassa rajjavimuhassa
abhilaciō ya saraō, hēmantō cēva saṁpattō // PaumaCa.41

hēmantavāyavihavō, lōgō pariphuḍiyaahara-kara-caraṇō
rayarēṇupaḍalachannō, sasī va mandacchaviṁ vahaï // PaumaCa.42

ākuñciyakara-gīvā, purisā sīēṇa phuḍiyasabaṅgā
sumaranti agginivahaṁ, dīṇā vi amandapāuraṇā // PaumaCa.43

āvaḍiyadasaṇavīṇā, dāru-taṇājīvayā tharatharēntā
dāridasamabhibhūyā, gamēnti kālaṁ akayapuṇṇā // PaumaCa.44

pāsāyatalatthā vi ya, annē puṇa gīya-vāiyaravēṇaṁ
varavatthaṣāuyaṅgā, kālāgarudhūvasasuyandhā // PaumaCa.45


[p. 250]
bhuñjanti sayā rasiyaṁ, āhāraṁ kaṇayabhāyaṇavidinnaṁ
kuṁkumakayaṅgarāgā akkhīṇadhaṇā sukayapuṇṇā // PaumaCa.46

kalamahurabhāsiṇīhiṁ, saṁgayavaracāruvēsarūvāhiṁ
taruṇavilayāhi samayaṁ, kīlanti ciraṁ sukayapuṇṇā // PaumaCa.47

dhammēṇa lahaï jīvō, sura-māṇusavivihabhōgasāmiddhiṁ
naraya-tirikkhēsu puṇō, pāvaï dukkhaṁ ahammēṇaṁ // PaumaCa.48

ēva suṇiūṇa rāyā, kammavivāgaṁ jaṇassa sayalassa
saṁsāragamaṇabhīō, icchaï ghēttūṇa pabajaṁ // PaumaCa.49

saddāviyā ya sigdhaṁ, sāmantā āgayā samantijaṇā
kāūṇa sirapaṇāmaṁ, uvaviṭhṭhā āsaṇavarēsu // PaumaCa.50

sāmiya! dēhā''ṇatti, kiṁ karaṇijjaṁ? bhaḍēhi saṁlaviyaṁ
bhaṇiyā ya dasarahēṇaṁ, pavajaṁ gihimō ajjaṁ // PaumaCa.51

aha taṁ bhaṇanti mantī, sāmiya! kiṁ ajja kāraṇaṁ jāyaṁ
dhaṇasayalajuvaïvaggaṁ, jēṇa tumaṁ vavasiō mōttu? // PaumaCa.52

tō bhaṇaï naravarindō, pañcakkhaṁ vō jayaṁ niravasēsaṁ
sukaṁ va taṇamasāraṁ, ḍajjhaï maraṇaggiṇā dhaṇiyaṁ // PaumaCa.53

bhaviyāṇa jaṁ sugijjhaṁ, aggijjhaṁ abhaviyāṇa jīvāṇaṁ
tiyasāṇa patthaṇijjaṁ, sivagamaṇasuhāvahaṁ dhammaṁ // PaumaCa.54

taṁ ajja muṇisayāsē, dhammaṁ suṇiūṇa jāyasaṁvēgō
saṁsārabhavasamuī, icchāmi ahaṁ samuttariuṁ // PaumaCa.55

ahisiñcaha mē puttaṁ, paḍhamaṁ ciya rajjapālaṇasamatthaṁ
pavajjāmi avigdhaṁ, jēṇāhaṁ ajja vīsatthō // PaumaCa.56

suṇiūṇa vayaṇamēyaṁ, pavajjānicchiyaṁ naravarindaṁ
suhaḍā-'macca-purōhiya, paḍiyā sōyaṇṇavē sahasā // PaumaCa.57

nāūṇa nicchiyamaī, dikkhābhimuhaṁ narāhivaṁ ēttō
antēurajuvaïjaṇō, sabō ruviuṁ samāḍhattō // PaumaCa.58

daṭṭaṇa tārisaṁ ciya, piyaraṁ bharahō khaṇēṇa paḍibuddhō
cintēi nēhabandhō, ducchējjō jīvalōgammi // PaumaCa.59

tāyassa kiṁ va kīraï, pavajjāvavasiyassa puhaīē?
puttaṁ ṭhavēi rajjē, jēṇaṁ ciya pālaṇaṭṭāē // PaumaCa.60

āsannēṇa kimatthaṁ, imēṇa khaṇabhaṅgurēṇa dēhēṇaṁ
dūraṭṭiēsu ahiyaṁ, kā'vatthā bandhavēsu bhavē? // PaumaCa.61


[p. 251]
ēkō'ttha ēsa jīvō, duhapāyavasaṁkulē bhavāraṇṇē
bhamaï cciya mōhandhō, puṇaravi tatthēva tatthēva // PaumaCa.62

tō sabakalākusalā, bharahaṁ nāūṇa tattha paḍibuddhaṁ
sōgasamutthayahiyayā, paricintaï kēgaī dēvī // PaumaCa.63

[bharatasya rājyaṁ rāmasya ca vanavāsaḥ —]
na ya mē paī na puttō, dōṇi vi dikkhāhilāsiṇō jāyā
cintēmi taṁ uvāyaṁ, jēṇa suyaṁ vō niyattēmi // PaumaCa.64

tō sā viṇaōvagayā, bhaṇaï nivaṁ kēgaī mahādēvī
taṁ mē varaṁ payacchasu, jō bhaṇiō suhaḍasāmakkhaṁ // PaumaCa.65

bhaṇaï taō naravasabhō, dikkhaṁ mōttaṇa jaṁ piē bhaṇasi
taṁ ajja tujjha sundari! sarva saṁpāḍaïssāmi // PaumaCa.66

suṇiūṇa vayaṇamēyaṁ, rōvantī kēgaī bhaṇaï kantaṁ
daḍhanēhabandhaṇaṁ ciya, virāgakhaggēṇa chinnaṁ tē // PaumaCa.67

ēsā duddharacariyā, ubaïṭṭā jiṇavarēhi sabēhiṁ
kaha ajja takkhaṇaṁ ciya, uppannā saṁjamē buddhī? // PaumaCa.68

suravaïsamēsu sāmiya! niyayaṁ bhōgēsu lāliyaṁ dēhaṁ
khara-pharusa-kakkasayarē, kaha arihasi parisahē jēuṁ? // PaumaCa.69

calaṇaṅgulīe bhūmi, vilihantī kēgaī samullavaï
puttassa majjha sāmiya! dēhi samatthaṁ imaṁ rajjaṁ // PaumaCa.70

tō dasarahō pavuttō, sundari! puttassa tujjha rajjaṁ tē
dinnaṁ maē samatthaṁ, gēṇhasu mā ṇē cirāvēhi // PaumaCa.71

tō dasarahēṇa sigdhaṁ, paümō sōmittiṇā samaṁ puttō
vāhariō vasahagaī, samāgaō kayaṣaṇāmō ya // PaumaCa.72

vaccha! mahāsaṁgāmē, sāratthaṁ kēgaīe majjha kayaṁ
tudvēṇa varō dinnō, sabanarindāṇa paccakkhaṁ // PaumaCa.73

tō kēgaīe rajjaṁ, puttassa vimaggiyaṁ imaṁ sayalaṁ
kiṁ vā karēmi vacchaya! paḍiō cintāsamuddē haïṁ // PaumaCa.74

bharahō giṇhaï dikkhaṁ, tassa viōgammi kēgaī maraï
ahamavi ya nicchaēṇaṁ, hōhāmi jaē aliyavāī // PaumaCa.75

tō bhaṇaï paümanāhō, tāya! tumaṁ rakkha attaṇō vayaṇaṁ
na ya bhōgakāraṇaṁ mē, tujjha akittīe lōgammi // PaumaCa.76

jāēṇa suēṇa pahū! cintēyavaṁ hiyaṁ niyayakālaṁ
jēṇa piyā na ya sōgaṁ, gacchaï ēgaṁ pi ya muhuttaṁ // PaumaCa.77


[p. 252]
jāva cciya ēsa kahā, vaṭṭaï parisāṇurañjaṇī tāva
pattō bharahakumārō, saṁvēgamaṇō piusagāsaṁ // PaumaCa.78

bhaṇiō ya dasarahēṇaṁ, vaccha! tumaṁ hōhi rajjasāhārō
ayaṁ puṇa nissaṅgō, jiṇavaradikkhaṁ pavajjāmi // PaumaCa.79

sō bhaṇaï natthi kajaṁ, rajjēṇa mahaṁ karēmi pavajaṁ
mā tibadukkhapaürē, tāya! bhamissāmi saṁsārē // PaumaCa.80

aṇubhavasu putta! sōkkhaṁ, sāraṁ māṇussayassa jammassa
tā pacchimammi kālē, jiṇavaradikkhaṁ karējjāsi // PaumaCa.81

puṇaravi ēva pavuttō, bharahō kiṁ tāya mōhasi akajjē?
na ya bāla-viddha-taruṇaṁ, maccū paḍivālaī kōī // PaumaCa.82

gēhāsamē vi dhammō, putta! mahāguṇayarō samakkhāō
tamhā gihidhammaraō, hōhi tumaṁ sayalarajjavaī // PaumaCa.83

jaï lahaï muttisōkkhaṁ, purisō gihadhammasaṁṭhiō santō
tō kīsa muñcasi tumaṁ, gēhaṁ saṁsāraparibhīō? // PaumaCa.84

mōttūṇa sayaṇavagaṁ, dhaṇa-dhannaṁ māyaraṁ ca piyaraṁ ca
suha-dukkhaṁ vēyantō, ēgāgī hiṇḍaï jīvō // PaumaCa.85

suṇiūṇa puttavayaṇaṁ, parituṭṭhō dasarahō bhaṇaï ēvaṁ
sāhu tti sāhu ahiyaṁ, paḍibuddhō bhaviyasaṭhūlō // PaumaCa.86

taha vi tumē maha vayaṇaṁ, puttaya! kāyavayaṁ avimaṇēṇaṁ
nisuṇēhi kahijjantaṁ, bhūyatthaṁ sārasabbhāvaṁ // PaumaCa.87

sāratthatōsiēṇaṁ, saṁgāmē jō varō maē dinnō
sō ajja tujjha puttaya! jaṇaṇīē maggiō ihaī // PaumaCa.88

rajē ṭhavēhi puttaṁ, bhaṇiō haṁ kēgaīe dēvīē
tō aṇuvālēhi tumaṁ, sayalasamatthaṁ imaṁ vasuhaṁ // PaumaCa.89

paümō vi taṁ kumāraṁ, hatthē ghēttūṇa bhaṇaï nēhēṇaṁ
nikkaṇṭayamaṇukūlaṁ, karēhi rajjaṁ sucirakālaṁ // PaumaCa.90

tāyassa vimalakittī, karēhi parivālaṇaṁ ca jaṇaṇīē
bharahēṇa ya paḍibhaṇiō, na ya tujjha vaïkkamaṁ kāhaṁ // PaumaCa.91

aḍavinaīsu girīsu ya, tatthā''vāsaṁ karēmi ēyantē
jaha mē na muṇaï kōī, kuṇasu ya rajaṁ sucirakālaṁ // PaumaCa.92

bhaṇiūṇa vayaṇamēyaṁ, paṇamiya piupāyapaṅkaē sirasā
rāmō varagayagāmī, viṇiggaō rāyaparisāō // PaumaCa.93


[p. 253]
ētthantarammi mucchā, rāyā gantūṇa tattha paḍibuddhō
najjaï ālēkkhagaō, aṇimisanayaṇō palōēi // PaumaCa.94

gantūṇa niyayajēṇaṇī, āucchaï rāhavō kayaṣaṇāmō
ammō! vaccāmi ahaṁ, dūrapavāsaṁ khamējjāsu // PaumaCa.95

suṇiūṇa vayaṇamēyaṁ, sahasā tō mucchiūṇa paḍibuddhā
bhaṇaï suyaṁ rōvantī, puttaya! kiṁ mē pariccayasi? // PaumaCa.96

kaha kaha vi aṇāhāē, laddhō si maṇōrahēhi bahuēhiṁ
hōhisi puttā''lambō, pārōhō cēva sāhāē // PaumaCa.97

bharahassa mahī dinnā, tāēṇaṁ kēgaīvaranimittaṁ
santēṇa maē nēcchaï, ēsa kumārō mahiṁ bhōttu // PaumaCa.98

dikkhābhimuhō rāyā, puttaya! dūraṁ tumaṁ pi vañcihisi
paï-puttavirahiyā iha, kaṁ saraṇamahaṁ pavajjāmi? // PaumaCa.99

vijhagirimatthaē vā, malaē vā sāyarassa vā''sannē
kāūṇa païṭṭhāṇaṁ, tujjha phuḍaṁ āgamissē haïṁ // PaumaCa.10

jaṇaṇīe sirapaṇāmaṁ, kāūṇaṁ sēsamāivaggassa
puṇaravi ya naravarindaṁ, paṇamaï rāmō gamaṇasajjō // PaumaCa.101

āpucchiyā ya sabē, purōhiyā-'macca-bandhavā suhaḍā
raha-gaya-turaṅgamā vi ya, palōiyā niddhadiṭṭhīē // PaumaCa.102

cāuvaṇṇaṁ ca jaṇaṁ, āpucchēūṇa niggaō rāmō
vaïdēhī vi ya sasuraṁ, paṇamaï paramēṇa viṇaēṇaṁ // PaumaCa.103

savāṇa sāsuyāṇaṁ, kāūṇaṁ calaṇavandaṇaṁ sīyā
sahiyāyaṇaṁ ca niyayaṁ, āpucchiya niggayā ēttō // PaumaCa.104

gantūṇa samāḍhattaṁ, rāmaṁ daṭṭaṇa lakkhaṇō ruṭṭhō
tāēṇa ayasabahulaṁ, kaha ēyaṁ patthiyaṁ kajjaṁ? // PaumaCa.105

ēttha narindāṇa jaē, parivāḍōāgayaṁ havaï rajaṁ
vivarīyaṁ ciya raïyaṁ, tāēṇa adīhapēhīṇaṁ // PaumaCa.106

rāmassa kō guṇāṇaṁ, antaṁ pāvēi dhīragaruyassa?
lōbhēṇa jassa rahiyaṁ, cittaṁ ciya muṇivarassēva // PaumaCa.107

ahavā rajjadhuradhara, sabaṁ phēḍēmi ajja bharahassa
ṭhāvēmi kulāṇīē, puhaïvaïṁ āsaṇē rāmaṁ // PaumaCa.108

ēēṇa kiṁ va majjhaṁ, havaï viyārēṇa vavasiēṇa'jaṁ?
navaraṁ puṇa taccatthaṁ, tāō jēṭṭhō ya jāṇanti // PaumaCa.109


[p. 254]
kōvaṁ ca uvasamēuṁ, paṇamiya piyaraṁ parēṇa viṇaēṇaṁ
āpucchaï daḍhacittō, sōmittī attaṇō jaṇaṇī // PaumaCa.110

saṁbhāsiūṇa bhiccē, vajjāvattaṁ ca dhaṇuvaraṁ ghēttu
ghaṇapīisaṁpaüttō, paümasayāsaṁ samallīṇō // PaumaCa.111

piyarēṇa bandhavēhi ya, sāmantasaēsu parimiyā santā
rāyabhavaṇāu ēttō, viṇiggayā surakumāra va // PaumaCa.112

suyasōgatāviyāō, dharaṇiyalōsittaaṁsunivahāō
kaha kaha vi paṇamiūṇaṁ, niyattiyāō ya jaṇaṇīō // PaumaCa.113

kāūṇa sirapaṇāmaṁ, niyattiō dasarahō ya rāmēṇaṁ
sahavaḍḍiyā ya bandhū, kaluṇapalāvaṁ ca kuṇamāṇā // PaumaCa.114

jaṁpanti ēkkamēkaṁ, ēsa purī jaï vi jaṇavayāiṇṇā
jāyā rāmaviōē, dīsaï vijhāḍavī cēva // PaumaCa.115

lōgō vi ussuyamaṇō, jaṁpaï dhannā imā jaṇayadhūyā
jā vaccaï paradēsaṁ, rāmēṇa samaṁ mahāmahilā // PaumaCa.116

nayaṇajalasittagattaṁ, pēcchaya jaṇaṇiṁ imaṁ pamōttūṇaṁ
caliō rāmēṇa samaṁ, ēsō cciya lakkhaṇakumārō // PaumaCa.117

tēsu kumārēsu samaṁ, sāmantajaṇēṇa vaccamāṇēṇaṁ
sunnā sāēyapurī, jāyā chaṇavajjiyā taïyā // PaumaCa.118

na niyattaï nayarajaṇō, dhāḍijjantō vi daṇḍapurisēhiṁ
tāva ya divasavasāṇē, sūrō atthaṁ samallīṇō // PaumaCa.119

nayarīe majjhayārē, diham̐ ciya jiṇaharaṁ maṇabhirāmaṁ
harisiyarōmañcaïyā, tattha paviṭṭhā paramatuṭṭhā // PaumaCa.120

thōūṇa acciūṇa ya, jiṇapaḍimāō parēṇa bhāvēṇaṁ
tatthēva sanniviṭṭhā, samayaṁ ciya jaṇasamūhēṇaṁ // PaumaCa.121

tē tattha varakumārā, vasiyā sōūṇa tāṇa jaṇaṇīhiṁ
āgantūṇa jiṇaharē, dōhiṁ vi puttā samāgūḍhā // PaumaCa.122

savāṇa vi suddhīṇaṁ, maṇasuddhī cēva uttamā lōē
āliṅgaï bhattāraṁ, bhāvēṇa'nnēṇa puttaṁ ca // PaumaCa.123

puttēhi samaṁ tāō, sammantēūṇa paḍiṇiyattāō
ḍōlāviyahiyayāō, daṁiyasamīvaṁ uvagayāō // PaumaCa.124

namiūṇa ya bhattāraṁ, bhaṇanti rāmaṁ sasīya-sōmittiṁ
pallaṭṭēhi mahājasa! mā uvēyaṁ kuṇasu dhīra? // PaumaCa.125

tō bhaṇaï dasarahanivō, na ya mē iha asthi kiṁci sāyattaṁ
jaṁ jassa puvavihiyaṁ, taṁ tassa narassa uvaṇamaï // PaumaCa.126


[p. 255]
vavagayarajjabharō ha, viraō pāvassa saṁjamābhimuhō
na ya najjaï kē vēlaṁ, muṇivaracariyaṁ pavajāmi // PaumaCa.127

ēvaṁ narindō jiṇasāsaṇujjaō, ahō ya rāō ya sivābhilāsiṇō
suhaṁ pabuddhō miha bhavakēsarī, vimuttimaggē vimalē suhālaē // PaumaCa.128


iya paümacariē dasarahapavvajjānicchayavihāṇō nāma ēkatīsaïmō uddēsaō samattō


---------------------------------------------------------------------
[dasarahapañcajjā-rāmaniggamaṇa-bharaharajjavihāṇaṁ]

aha tattha jiṇāyayaṇē, nidaṁ gamiūṇa aḍḍarattammi
lōgē suttapasuttē, nīsaṁcārē vigayasaddē // PaumaCa.1

ghēttu dhaṇuvararayaṇaṁ, sīyāsahiyā jiṇaṁ namaṁsittā
saṇiyaṁ viṇiggayā tē, dō cēva jaṇaṁ palōyantā // PaumaCa.2

kō vēttha surayakhīṇō, gāḍhaṁ uvagūhiuṁ suvaï kantaṁ
puvaṁ kayāvarāhō, annō mahilaṁ pasāēi // PaumaCa.3

paragēhaṁ, gantūṇaṁ kucciēsu aṅgēsu
uvāsaï majjāra, jālagavakkhantarē dhuttō // PaumaCa.4

annō sunnāyayaṇē, saṁkēyayadinnakannasabbhāvō
ahiyaṁ ākuliyamaṇō, kuṇaï niviṭuṭṭhiyaṁ purisō // PaumaCa.5

ēyaṁ ciya suṇamāṇā, pēcchantā jaṇavayassa viṇiōgaṁ
aha niggayā purīō, saṇiyaṁ tē gūḍhadārēṇaṁ // PaumaCa.6

avaradisaṁ vaccantā, diṭṭhā suhaḍēhi maggamāṇēhiṁ
gantūṇa paṇamiyā tē, bhāvēṇa sasēnnasahiēhiṁ // PaumaCa.7

sīhā sahāvamantharagaīe, saṇiyaṁ tu tattha naravasahā
gāūyamēttaṭhāṇaṁ, vaccanti suhaṁ balasamaggā // PaumaCa.8

gāmēsu paṭṭaṇēsu ya, pūijjantā jaṇēṇa bahuēṇaṁ
pēcchanti vaccamāṇā, khēḍa-maḍambā-''garaṁ vasuhaṁ // PaumaCa.9


[p. 256]
aha tē kamēṇa pattā, hari-gaya-ruru-camara-sarahasaddālaṁ
ghaṇapāyavasaṁchannaṁ, aḍaviṁ ciya pāriyattassa // PaumaCa.10

pēcchanti tattha bhīmā, bahugāhasamāulā jalasamiddhā
gambhīrā nāma nadī, kallōlucchaliyasaṁghāyā // PaumaCa.11

tō rāghavēṇa bhaṇiyā, suhaḍā sabaï vi sāhaṇasamaggā
tumhē niyattiyavaṁ, ēyaṁ raṇaṁ mahābhīmaṁ // PaumaCa.12

tāēṇa bharahasāmī, ṭhaviō rajjammi sayalapuhaīē
gacchāmi dāhiṇapahaṁ, avassa tubbhē niyattēha // PaumaCa.13

aha tē bhaṇanti suhaḍā, sāmi! tamē virahiyāṇa kiṁ amhaṁ
rajjēṇa sāhaṇēṇa ya, vivihēṇa ya dēhasōkkhēṇaṁ? // PaumaCa.14

sīha-'cchabhalla-cittaya-ghaṇapāyava-girivarāulē raṇē
samayaṁ tumē vasāmō, kuṇasu dayaṁ asaraṇāṇa'mhaṁ // PaumaCa.15

āucchiūṇa suhaḍē, sīyaṁ bhuyāvagr̥hiyaṁ kāuṁ
rāmō uttaraï naïṁ, gambhīraṁ lakkhaṇasamaggō // PaumaCa.16

rāmaṁ salakkhaṇaṁ tē, paratīrāvaṭṭhiyaṁ palōēuṁ
hāhāravaṁ karēntā, sabaï vi bhaḍā paḍiniyattā // PaumaCa.17

tēhi niyattēhi tahiṁ, di8 ciya jiṇaharaṁ mahātuṅgaṁ
samaṇēhi saṁparivuḍaṁ, tattha paviṭṭhā suhaḍasīhā // PaumaCa.18

kāūṇa namōkkāraṁ, jiṇapaḍimāṇaṁ visuddhabhāvēṇaṁ
paṇamanti muṇivarindē, aṇuparivāḍīe tivihēṇaṁ // PaumaCa.19

pucchanti sāhavaṁ tē, bhayavaṁ! saṁsārasāyaraṁ bhīmaṁ
uttārēhi mahājasa! amhē jiṇadhammapōēṇaṁ // PaumaCa.20

tō sāhavēṇa dhammō, kahiō saṁkhēvaō jiṇuṭṭhiō
jaha takkhaṇēṇa jāyā, saṁvēgaparāyaṇā bahavē // PaumaCa.21

niddaḍḍō vijaō vi ya, mēhakumārō tahēva raṇalōlō
nāgadamaṇō ya bīrō, saḍhō ya sattūdamadharō ya // PaumaCa.22

taha kakaḍō viṇōō, sabō piyavaddhaṇō kaḍhōrō ya
ēvaṁvihā narindā, nigganthasirī samaṇupattā // PaumaCa.23

annē puṇa gihadhamma, ghēttūṇa narāhivā visayahuttā
pattā sāēyapurī, bharahassa phuḍaṁ nivēēnti // PaumaCa.24

sīyā-lakkhaṇasahiō, na niyattō rāghavō gaō raṇṇaṁ
sōūṇa vayaṇamēyaṁ, bharahō aïdukkhiō jāō // PaumaCa.25


[p. 257]
tō dasarahō vi rāyā, puttaviōē aīvasaṁviggō
ṭhāvēi takkhaṇaṁ ciya, visaē rajjāhivaṁ bharahaṁ // PaumaCa.26

saṁvēgajaṇiyakaraṇō, bhaḍāṇa bāvattarīe samasahiō
dikkhaṁ gaō narindō, pāsē cciya bhūyasaraṇassa // PaumaCa.27

[daśarathapravrajyā —]
tattha vi ēgavihārī, aṇaraṇṇasuō tavaṁ pakuvantō
maṇasā dūmiyahiyaō, puttasiṇēhaṁ samubahaï // PaumaCa.28

aha annayō kayāī, dhīrō āruhiya suhayaraṁ jhāṇaṁ
cintēi tō maṇēṇaṁ, nēhō cciya bandhaṇaṁ gāḍhaṁ // PaumaCa.29

dhaṇa-sayaṇa-putta-dārā, jē annabhavēsu āsi ṇēgavihā
tē kattha gayā'ṇāīsaṁsārē paribhamantassa // PaumaCa.30

paribhuttaṁ visayasuhaṁ, suralōē varabimāṇavasahīsu
narayāṇaladāhā ciya, saṁpattā bhōgahēummi // PaumaCa.31

annōnnabhakkhaṇaṁ puṇa, tirikkhajōṇīsu samaṇubhūyaṁ mē
puḍhavi-jala-jalaṇa-māruya bhamiō ya vaṇassaīsu ciraṁ // PaumaCa.32

maṇuyattaṇē vi bhōgā, bhuttā saṁjōya-vippaōgā ya
bahurōga-sōgamāī, bandhavanēhāṇurattēṇaṁ // PaumaCa.33

tamhā puttasiṇēhaṁ, ēyaṁ chaḍḍēmi dōsaāmūlaṁ
muṇivaradiṭēṇa puṇō, jhāṇēṇa maṇaṁ visōhēmi // PaumaCa.34

vivihaṁ tavaṁ karēntō, ahiyāsēntō parīsahē savē
dasarahamuṇī mahappā, viharaï ēgantadēsēsu // PaumaCa.35

puttēsu para viēsa, gaēsu avarāiyā ya sōmittī
bhattārē pavaïē, sōyasamuddammi paḍiyāō // PaumaCa.36

suyasōgadukkhiyāō, tāō daṭṭhaṇa kēgaī dēvī
tō bhaṇaï niyayaputtaṁ, vayaṇamiṇaṁ mē nisāmēhi // PaumaCa.37

nikkaṇṭayamaṇukūlaṁ, putta! tumē pāviyaṁ mahārajaṁ
paümēṇa lakkhaṇēṇa ya, rahiyaṁ na ya sōhaē ēyaṁ // PaumaCa.38

tāṇaṁ ciya jaṇaṇīō, puttaviōgammi jāyadukkhāō
kāhinti mā hu kālaṁ, āṇēhi lahuṁ varakumārē // PaumaCa.39

jaṇaṇīe vayaṇamēyaṁ, suṇiūṇa turaṁgamaṁ samārūḍhō
tūrantō cciya bharahō, tāṇaṁ aṇumaggaō laggō // PaumaCa.40

iya diṭṭhā vi ya samayaṁ, mahilāē tē kumāravarasīhā
pucchantō pahiyajaṇaṁ, baccaï bharahō pavaṇavēgō // PaumaCa.41


[p. 258]
aha tē naīe tīrē, vīsamamāṇā mahāvaṇē bhīmē
sīyāe samaṁ pēcchaï, bharahō pāsatthavaradhaṇuyā // PaumaCa.42

bahuyadivasēsu dēsō, jō vōlīṇō kumārasīhēhiṁ
sō bharahēṇa pavannō, diyahēhiṁ chahi ayattēṇaṁ // PaumaCa.43

sō cakkhugōyarāō, turayaṁ mōttaṇa kēgaīputtō
calaṇēsu paümaṇāhaṁ, paṇamiya mucchaṁ samaṇupattō // PaumaCa.44

paḍibōhiō ya bharahō, rāmēṇāliṅgiō siṇēhēṇaṁ
sīyāe lakkhaṇēṇa ya, bāḍhaṁ saṁbhāsiō vihiṇā // PaumaCa.45

bharahō namiyasarīrō, kāūṇa sirañjaliṁ bhaṇaï rāmaṁ
rajaṁ karēhi supurisa! sayalaṁ āṇāguṇavisālaṁ // PaumaCa.46

ahayaṁ dharēmi chattaṁ, cāmaradhārō ya havaï sattuṁ jō
lacchīharō ya mantī, tujjha'nnaṁ suvihiyaṁ kiṁ vā? // PaumaCa.47

jāva imō ālāvō, vaṭṭaï tāvaṁ rahēṇa turantīṁ
taṁ cēva samuddēsaṁ, saṁpattā kēgaī dēvī // PaumaCa.48

ōyariya rahavarāō, paümaṁ āliṅgiūṇa rōvantī
saṁbhāsēi kamēṇaṁ, sīyāsahiyaṁ ca sōmittiṁ // PaumaCa.49

tō kēgaī pavuttā, putta,! viṇīyāpurimmi vaccāmō
rajjaṁ karēhi niyayaṁ, bharahō vi ya sikkhaṇīō tē // PaumaCa.50

mahilā sahāvacavalā, adīhapēhī sahāvamāillā
taṁ mē khamāhi puttaya! jaṁ paḍikūlaṁ kayaṁ tujjha // PaumaCa.51

tō bhaṇaï paümaṇāhō, ammō! kiṁ khattiyā aliyavāī
hōnti mahākulajāyā? tamhā bharahō kuṇaü rajaṁ // PaumaCa.52

tatthēva kāṇaṇavaṇē, paccakkhaṁ sabanaravarindāṇaṁ
bharahaṁ ṭhavēi rajē, rāmō sōmittiṇā sahiō // PaumaCa.53

namiūṇa kēgaīē, bhuyāsu uvagūhiuṁ bharahasāmi
aha tē sīyāsahiyā, saṁbhāsiya sabasāmantē // PaumaCa.54

dakkhiṇadēsābhimuhā, caliyā bharahō vi niyayapurahuttō
pattō karēi rajaṁ, indō jaha dēvanayarīē // PaumaCa.55

sō ērisammi rajjē, na karēi dhiī khaṇaṁ pi sōēṇaṁ
navaraṁ puṇa aṅgasuhaṁ, havaï cciya jiṇapaṇāmēṇaṁ // PaumaCa.56

bharahō jiṇindabhavaṇaṁ, vandaṇahēuṁ gaō saparivārō
thōūṇa pēcchaï muṇī, nāmēṇa juī saha gaṇēṇaṁ // PaumaCa.57


[p. 259]
bharahō namiūṇa muṇī, tassa ya puraō abhiggahaṁ dhīrō
gēṇhaï rāmadarisaṇē, pavajjā haṁ karissāmi // PaumaCa.58

bharahēṇa dhammanihasaṁ, samaṇō paripucchiō bhaṇaï ēvaṁ
jāva ya na ēi rāmō, tāva gihatthō kuṇasu dhammaṁ // PaumaCa.59

[vividhavrataniyamajinapūjādānādīnāṁ phalam —]
añcantaduddharadharā, cariyā nigganthamaharisīṇaṁ tu
parikammavisuddhassa u, hōhī suhasāhaṇā niyamā // PaumaCa.60

rayaṇaddīvammi gaō, gēṇhaï ēka pi jō mahārayaṇaṁ
taṁ tassa ihāṇīyaṁ, mahagghamōllaṁ havaï lōē // PaumaCa.61

jiṇadhammarayaṇadīvē, jaï niyamamaṇiṁ laēi ēka pi
taṁ tassa aṇagvēyaṁ, hōhī puṇṇaṁ parabhavammi // PaumaCa.62

paḍhamamahiṁsārayaṇaṁ, gēṇhēuṁ jō jiṇaṁ samancēi
sō bhuñjaï suralōē, iṇdiyasōkkhaṁ aṇōvamiyaṁ // PaumaCa.63

saccabayaniyamadharō, jō pūyaï jiṇavaraṁ payattēṇaṁ
sō hōi mahuravayaṇō bhuñjaï ya paraṁparasuhāiṁ // PaumaCa.64

parihariūṇa adattaṁ, jō jiṇanāhassa kuṇaï varapūyaṁ
sō navanihīṇa sāmī, hōhī maṇi-rayaṇapuṇṇāṇaṁ // PaumaCa.65

paranārīsu pasaṅgaṁ, na kuṇaï jō jiṇamayāsiō purisō
sō pāvaï sōhaggaṁ, nayaṇāṇandō varataṇūṇaṁ // PaumaCa.66

saṁtōsavayāmūlaṁ, dhāraï ya jiṇindavayaṇakayabhāvō
sō vivihadhaṇasamiddhō, hōi narō sabajaṇapujjō // PaumaCa.67

āhārapayāṇēṇaṁ, jāyaï bhōgassa ālaō niyayaṁ
jaï vi ya jāi viēsaṁ, tahavi ya sōkkhaṁ havaï tassa // PaumaCa.68

abhayaṣayāṇēṇa narō, jāyaï bhayavajiō nirōgō ya
nāṇassa payāṇēṇaṁ, sabakalāpāraō hōi // PaumaCa.69

āhāravajjaṇaṁ jō, karēi rayaṇīsu jiṇamayābhimuhō
ārambhapavattō vi ya, lahaï narō sō vi sugaïpahaṁ // PaumaCa.70

arahantanamōkkāraṁ, tiṇṇi vi kālē karēi jō purisō
tassa bahuyaṁ pi pāvaṁ, nāsaï varasuddhabhāvassa // PaumaCa.71

jala-thalayasurahinimmalakusumēsu ya jō jiṇaṁ samaccēi
sō divavimāṇaṭhiō, kīlaï pavaraccharāhi samaṁ // PaumaCa.72


[p. 260]
bhāvakusumēsu niyayaṁ, vimalēsu jiṇaṁ samaccaē jō u
sō hōi sundarataṇū , lōē pūyārihō purisō // PaumaCa.73

dhūyaṁ agaru-turukkaṁ, kuṁkuma-varacandaṇaṁ jiṇavarassa
jō dēi bhāviyamaī, sō surahisurō samubbhavaï // PaumaCa.74

jō jiṇabhavaṇē dīvaṁ, dēi narō tivabhāvasaṁjuttō
sō diṇayarasamatēō, dēvō uppajjaï vimāṇē // PaumaCa.75

chattaṁ camara-pēḍāyā, dappaṇa-lambūsayā viyāṇaṁ ca
jō dēi jiṇāyayaṇē, sō paramasiriṁ samubahaï // PaumaCa.76

gandhēhi jiṇavarataṇū , jō hu samālabhaï bhāviyamaīō
sō surabhigandhapaürē, ramaï vimāṇē sucirakālaṁ // PaumaCa.77

kāūṇa jiṇavarāṇaṁ, abhisēyaṁ surahigandhasalilēṇaṁ
sō pāvaï abhisēyaṁ, uppajjaï jattha jattha narō // PaumaCa.78

khīrēṇa nō'bhisēyaṁ, kuṇaï jiṇindassa bhattirāēṇaṁ
sō khīravimaladhavalē, ramaï vimāṇē sucirakālaṁ // PaumaCa.77

dahikumbhēsu jiṇaṁ jō, ēhavēi dahikōṭṭimē suravimāṇē
uppajjaï lacchidharō, dēvō divēṇa rūvēṇaṁ // PaumaCa.80

ēttō ghiyābhisēyaṁ, jō kuṇaï jiṇēsarassa payayamaṇō
sō hōi surahidēhō, surapavarō varavimāṇammi // PaumaCa.81

abhisēyapabhāvēṇaṁ, bahavē suvanti'ṇantaviriyāī
laddhāhisēyariddhī, suravarasōkkhaṁ aṇuhavanti // PaumaCa.82

bhattīe nivēyaṇayaṁ, baliṁ ca jō jiṇaharē paüñjēi
paramavibhūī pāvaī, ārōggaṁ cēva sō purisō // PaumaCa.83

gandhava-tūra-naṭaṁ, jō kuṇaï mahussavaṁ jiṇāyayaṇē
sō varavimāṇavāsē, pāvaï paramussavaṁ dēvō // PaumaCa.84

jō jiṇavarāṇa bhavaṇaṁ, kuṇaï jahāvihavasārasaṁjuttaṁ
sō pāvaï paramasuha, suragaṇaahiṇandiō suiraṁ // PaumaCa.85

jiṇapaḍimā kuṇaï narō, jō daḍhadhammō aṇannadiṭṭhīō
sō sura-māṇusabhōgē, bhōttūṇa sivaṁ pi pāvihii // PaumaCa.86

kāūṇa ēvamāī, dhammaṁ jiṇadēsiyaṁ suravimāṇē
uppajjiūṇa caviō, cakkaharattaṁ puṇō lahaï // PaumaCa.87


[p. 261]
puṇaravi kāūṇa tavaṁ, pāvaï siddhiṁ vimukkakammaraō
ēttō suṇasu vibhatti, jiṇavandaṇabhattirāyassa // PaumaCa.88

maṇasā hōi caütthaṁ, chaṭhṭhaphalaṁ uṭhṭhiyassa saṁbhavaï
gamaṇassa u ārambhē, havaï phalaṁ aṭṭhamōvāsē // PaumaCa.89

gamaṇē dasamaṁ tu bhavē, taha cēva duvālasaṁ gaē kiṁci
majjhē pakkhōvāsaṁ, māsōvāsaṁ tu didvēṇaṁ // PaumaCa.90

saṁpattō jiṇabhavaṇaṁ, lahaī chammāsiyaṁ phalaṁ purisō
saṁvacchariyaṁ tu phalaṁ dāruddēsē ṭhiō lahaï // PaumaCa.91

pāyakkhiṇṇē lahaï ya, varisasayaphalaṁ jiṇē taō diḍhē
pāvaï varisasahassaṁ, aṇantapuṇṇaṁ jiṇathuīē // PaumaCa.92

jiṇavandaṇabhattīē, na hu annō asthi uttamō dhammō
tamhā karēhi bhattī, bharaha! tumaṁ jiṇavarindāṇaṁ // PaumaCa.93

pacchā niggantharisī, bhaviūṇa sivaṁ pi jāhisi kayatthō
bharahō muṇissa pāsē, sāyāraṁ gēṇhaī dhammaṁ // PaumaCa.94

darisaṇavisuddhabhāvō, sāhupayāṇujjaō viṇīō ya
juyaïsayaddhēṇa samaṁ, karēi rajjaṁ guṇavisālaṁ // PaumaCa.95

ēvaṁvihē vi rajjē, niyaēṇa uvēi bhōgamaṇubandhaṁ
cintēi taggayamaṇō, phajhyā dikkhaṁ pavajjē haṁ? // PaumaCa.96

ēvaṁ tu rāyā bharahō viṇīō, jiṇindanigganthakahāhi sattō
sakammaviddhaṁsaṇahēubhūyaṁ, karēi cittaṁ vimalaṁ visuddhaṁ // PaumaCa.97


iya paümacariē dasarahapavvajārāmaniggamaṇabharaharajjavihāṇō nāma battīsaïmō uddēsaō samattō


---------------------------------------------------------------------
[vajjayaṇṇaüvakkhāṇaṁ]

tattō tē dō vi jaṇā, sōyāsahiyā kamēṇa vaccantā
pattā ya tāvasakulaṁ, vakkala-jaḍadhāriṇō jantha // PaumaCa.1

nāṇāsaṁgahiyaphalaṁ, akiṭṭhadhaṇṇēṇa ruddhapahamaggaṁ
umbara-phaṇasa-vaḍāṇaṁ, samihāsaṁghāyakayapuñja // PaumaCa.2


[p. 262]
pavisanti tāvasakulaṁ, āsaṇa-viṇaōvayārakusalēhiṁ
saṁbhāsiyā ya payayā, sabēhiṁ tāvasagaṇēhiṁ // PaumaCa.3

vasiūṇa tattha rayaṇī, puṇaravi vaccanti aḍavipahamaggaṁ
dūrunnayasiharōhaṁ, pēcchanti u cittakūḍaṁ tē // PaumaCa.4

nāṇāvihadumachannaṁ, nāṇāvihasāvayāṇa āvāsaṁ
nāṇāpakkhisamiddhaṁ, girinaïyāruddhasaṁcāraṁ // PaumaCa.5

katthaï sīhaviyāriya-gayavararuhiracchaḍāruṇaṁ bhīmaṁ
katthaï sarabhuttāsiya–hatthiulavibhaggatarunivahaṁ // PaumaCa.6

katthaï varāha-kēsaridaḍhadappāvaḍiyajujjhasaṁgha
katthaï kaḍhiṇōratthala vagghacavēḍāhayaṁ mahisaṁ // PaumaCa.7

vāṇarabukkāraravaṁ, katthaï kilikilikilantapakkhigaṇaṁ
katthaï sīhabhayaduya-hariṇapalāyantasaṁghāyaṁ // PaumaCa.8

katthaï mattamahāgaya–gaṇḍālīṇāligumagumāyantaṁ
ēyārisaviṇiōgaṁ, pēcchanti ya cittakūḍaṁ tē // PaumaCa.9

nāṇātarubbhavāiṁ, nāṇāvihasurahigandhakaliyāī
khāyanti jahicchāē, phalāiṁ varasāyakaliyāī // PaumaCa.10

līlāe vaccamāṇā, caüsu vi māsēsu sāirēgēsu
pattā avantivisayaṁ, kāṇaṇa-vaṇamaṇḍiyaṁ rammaṁ // PaumaCa.11

jaṇa-dhaṇasamāulaṁ tē, kēttiyamēttaṁ pi vōliyā visayaṁ
annaṁ puṇa uddēsaṁ, pēcchanti jaṇujjhiyaṁ sahasā // PaumaCa.12

vaḍapāyavassa hēṭṭē, uvaviṭṭhā''sāsiyā ya vīsantā
bhaṇiō ya rāghavēṇaṁ, lakkhaṇa! dēsō imō vijaṇō // PaumaCa.13

sāsā akiṭṭhajāyā, ujjāṇadumā ya phalabharōṇa miyā
puṇḍucchavāḍapaürā, gāmā vi ya paṭṭaṇāyārā // PaumaCa.14

dīsanti sarā viulā, achinnapaümuppalā ya pakkhīsu
sayaḍēsu bhaṇḍaēsu ya, bhaggēsu visaṁṭhulā panthā // PaumaCa.15

caṇaya-tila-mugga-māsā, vikkhiriyā tandulā ya ṇēgavihā
dīsanti bahuddēsē, jiṇṇā ya jaraggavō paḍiyā // PaumaCa.16

bhaṇiō ya rāghavēṇaṁ, sōmittī paṭṭaṇaṁ va gāma vā
lakkhēhi samabbhāsē, parisamiyā dāruṇaṁ sīyā // PaumaCa.17


[p. 263]
tō lakkhaṇō valaggō, naggōhaṁ dīhaviḍavavitthāraṁ
rāmēṇa pucchiō sō, kiṁ pēcchasi ēttha sōmitti!? // PaumaCa.18

sō bhaṇaï dēva viyarḍa, rūvaṁ pēcchāmi pavayasaricchaṁ
sattataladhavalaēsu ya, pāsāyasaēsu parikiṇaṁ // PaumaCa.19

ārāmujjāṇēhi ya, talāyasahasēhi vēḍhiyaṁ sayalaṁ
dhaṇa-jaṇavayaparihīṇaṁ, dīsaï nayaraṁ imaṁ viyaḍaṁ // PaumaCa.20

ēka pēcchāmi pahū! purisaṁ aïcavalaturiyagaïgamaṇaṁ
bhaṇiō ya rāghavēṇaṁ, āṇēhi imaṁ maha samīvē // PaumaCa.21

ōyariya pāyavāō, sōmittī tēṇa āṇiō purisō
rāmassa calaṇajuyalaṁ, namiūṇa ṭhiō samabbhāsē // PaumaCa.22

taṁ bhaṇaï ṣaümaṇāhō, bhada! kaō āgaō si? kiṁ dēsō
vijaṇō dhaṇēṇa rahiō? sāhasu ēyaṁ phuḍaṁ majhaṁ // PaumaCa.23

sō bhaṇaï sirīguttō, ahayaṁ tu kuḍḍumbiō ya vaïēsō
ētthāgaō mahājasa! bhaṇāmi jaṁ taṁ nisāmēhi // PaumaCa.24

sīhōdarō ti nāmaṁ, ujjēṇīsāmiō naravarindō
tassa iha vajjayaṇṇō, dasaüranayarāhivō bhiccō // PaumaCa.25

mōttūṇa tihuyaṇaguruṁ, nigganthā sāhavō ya nāṇadharā
annassa namōkkāraṁ, na kuṇaï sō cēva purisassa // PaumaCa.26

nigganthapasāēṇaṁ, sammattaṁ vajjayaṇṇanaravaïṇā
pattaṁ jagavikkhāyaṁ, kiṁ na suyaṁ dēva! tumhēhiṁ? // PaumaCa.27

bhaṇiō ya lakkhaṇēṇaṁ, kēṇōvāraṇa tēṇa sammatta
laddhaṁ? kahēhi ēttō, jāyaṁ mē kōuyaṁ paramaṁ // PaumaCa.28

[vajrakarṇarājakathā —]
ēttō kahēi pahiō, dēva! nisāmēhi tassa sāhūṇaṁ
dinnō jahōvaēsō, paḍhamaṁ sammattara hiyassa // PaumaCa.29

aha vajjayaṇṇarāyā, pāraddhīphandiō paribhamantō
pēcchaï mandāraṇṇē, nigganthaṁ sāhavaṁ ēka // PaumaCa.30

gimhē silāyalatthō, sūrāyavasōsiēsu aṅgēsu
sīhō va bhayavimukkō, samattaniyamō daḍhadhiīō // PaumaCa.31

varaturayasamārūḍhō, kayantasarisō aṇāimicchattō
gantūṇa bhaṇaī sāhu, kiṁ ētthaṁ kuṇasi āraṇṇē? // PaumaCa.32


[p. 264]
tō bhaṇaï samaṇasīhō, ēttha hiyaṁ attaṇō vicintēntō
acchāmi raṇṇamajjhē, dukkhavimōkkhaṁ ca kuṇamāṇō // PaumaCa.33

puṇaravi bhaṇaï narindō, ēyāvatthassa bhōgarahiyassa
thōvaṁ pi natthi sōkkhaṁ, kiṁ appahiyaṁ tumaṁ sāhū!? // PaumaCa.34

visayapasaṅgābhimuhaṁ, nāūṇa subhāsiyaṁ bhaṇaï sāhū
jaṁ pucchasi appahiyaṁ, taṁ tē sarva nivēēmi // PaumaCa.35

jē visaēsu pasattā, tē appasuhēṇa vañciyā mūḍhā
bhamihinti bhavasamuddē, dukkhasahassāiṁ pāvantā // PaumaCa.36

hantūṇa vivihasattē, imassa dēhassa pōsaṇaṭṭāē
āyasapiṇḍō va jalē, jāhisi naraē nirabhirāmē // PaumaCa.37

nūṇaṁ tumē narāhiva! na ya vinnāyāō satta puḍhavīō
bahunarayasaṁkulāō, ghōrāṇalapajjalantīō // PaumaCa.38

duggandhā duppharisā, narayā sasi-sūravajjiyā niccaṁ
puḍapāya-kūḍasāmali-karavatta'sivattajantāī // PaumaCa.39

ēēsu pāvakammā, pakkhittā jīvahiṁsayā dīṇā
cakkhunimisaṁ pi sōkkhaṁ, na lahanti labhanti dukkhāī // PaumaCa.40

tē ērisaṁ mahantaṁ, dukkhaṁ pāvanti visayasuhalōlā
tāṇaṁ ciya appahiyaṁ, kērisayaṁ hōi purisāṇaṁ? // PaumaCa.41

kimpāgaphalasaricchaṁ, visayasuhaṁ appasōkkha-bahudukkhaṁ
ahiyaṁ vajjēhi imaṁ, karēhi jaṁ tujjha appahiyaṁ // PaumaCa.42

tēhi kayaṁ appahiyaṁ, jēhi u gahiyā mahatvayā pañca
ahavā'ṇuvayanirayā, sēsā dukkhāṇi pāvanti // PaumaCa.43

dhamma kāūṇa ihaṁ, pāvihisi surālaē paramasōkkhaṁ
dukkhaṁ aṇuhavasi ciraṁ, narayammi gaō ahammēṇaṁ // PaumaCa.44

ēē mayā aṇāhā, nicubiggā bhaüdyā raṇē
mā haṇasu rasāsattō, hiṁsaṁ tivihēṇa vajjēhi // PaumaCa.45

ēēsu ya annēsu ya, uvaēsasaēsu bōhiō jāhē
tāhē turaṅgamāō, ōyariuṁ paṇamaī sāhuṁ // PaumaCa.46


[p. 265]
tō bhaṇaï kayatthō'haṁ, vimukkapāvō na ēttha saṁdēhō
jō sura-narasaṁpujaṁ, sāhussa samāgamaṁ pattō // PaumaCa.47

nigganthāṇa mahāyasa! dukkaracariyā ahaṁ puṇa asattō
pañcāṇuvayadhārī, gihatthadhammē abhiramāmō // PaumaCa.48

ēvaṁ gihatthadhammaṁ, ghēttūṇa narāhivō samullavaï
jiṇasāhavē pamōttuṁ, annassa siraṁ na nāmēmi // PaumaCa.49

aha pīivaddhaṇaṁ sō, sāī pūēi paramabhāvēṇaṁ
uvavāsaṁ ciya giṇhaï, rāyā ullasiyarōmañcō // PaumaCa.50

uvavāsiyassa sāhū, kahēi paramaṁ hiyaṁ niyayakālaṁ
jaṁ kāūṇa gihatthā, bhaviyā muñcanti dukkhāṇaṁ // PaumaCa.51

sāgāra-nirāgāraṁ, cārittaṁ duvihamēva uvaï8
sālambaṇaṁ gihatthā, karanti sāhū nirālambaṁ // PaumaCa.52

pañca ya aṇuvayāī, sikkhāō taha ya hōnti cattāri
tiṇṇi ya guṇabayāī, jiṇindapūyā ya uvaïṭṭā // PaumaCa.53

tō vajjayaṇṇarāyā, jiṇadhammaṁ gēṇhiūṇa bhāvēṇaṁ
pavisaraï niyayanayaraṁ, bahujaṇaparivāriō tuṭṭhō // PaumaCa.54

gamiūṇa syaṇisamaya, majjiyajimiō maṇēṇa cintēi
sīhōyarassa viṇayaṁ, kaha tassa phuḍaṁ karissē haïṁ? // PaumaCa.55

cintēūṇa sumariuṁ, kaṇayamayaṁ muddiyaṁ iha 'ṅguḍhē
kārēmi rayaṇacittaṁ, suvayajiṇabimbasannihiyaṁ // PaumaCa.56

sā naravaīṇa muddā, kārāvēūṇa dāhiṇaṅguṭṭē
āviddhā rāēṇaṁ, harisasamullasiyagattēṇaṁ // PaumaCa.57

sīhōyarassa puraō, kāūṇa 'ṅguṭṭhayaṁ niyayasīsē
paṇamaï jiṇindapaḍimaṁ, sasaṁbhamō lōgamajjhammi // PaumaCa.58

parisuṇiya kāraṇēṇaṁ, kēṇaï vaïrīṇa sāhiē santē
dasaüravaïssa ruṭṭhō, gāḍhaṁ sīhōyarō rāyā // PaumaCa.59

tō sababalasamaggō, māṇī sannaddhabaddhatōṇīrō
caliō dasaüranayaraṁ, uvariṁ ciya vajjayaṇṇassa // PaumaCa.60

tāva ciya turiyagaī, vēṇulayāgahiyakarayalō purisō
gantūṇa vajjayaṇaṁ, bhaṇaï taō mē nisāmēhi // PaumaCa.61

aṇamōkkārassa pahū! ruṭṭhō sīhōyarō saha balēṇaṁ
āgacchaï turantō, tujjha vahatthaṁ savaḍahuttō // PaumaCa.62


[p. 266]
ēvaṁ narāhivō sō, kēṇa vi tuha vēriēṇa akkhāē
avasēṇa ihā''gacchaï, karēhi hiyaïcchiyaṁ jaṁ tē // PaumaCa.63

tō bhaṇaï vajjayaṇṇō, kō si tumaṁ? kattha dēsavatthabō?
kaha vā narindamantō, ēsō tē jāṇiō? bhaṇaha // PaumaCa.64

sō bhaṇaï kundanayarē, nāmēṇaṁ saddasaṁgamō vaṇiō
jaüṇā tassa varataṇū , puttō vi ya vijjuyaṅgō haṁ // PaumaCa.65

pattō ya jōbaṇasirī, ujjēṇī āgaō vaṇijjēṇaṁ
daṭṭa ṇa aṇaṅgalayā, vēsā āyallayaṁ pattō // PaumaCa.66

vasiō ya ēgaratti, tīe samaṁ tibanēharāēṇaṁ
kaḍhiṇayaraṁ ciya baddhō, hariṇō jaha vāurāē va // PaumaCa.67

jaṇaēṇa majjha niyayaṁ, samajjiyaṁ jaṁ dhaṇaṁ asaṁkhējaṁ
taṁ chammāsēṇa pahū! viṇāsiyaṁ mē duputtēṇaṁ // PaumaCa.68

jaha kamalē cha mahuyarō, āsattō taha ya kāmagayacittō
mahilāṇurāgarattō, kiṁ na kuṇaï sāhasaṁ purisō? // PaumaCa.69

aha sā sahīe puraō, nindantī niyayakuṇḍalaṁ muṇiyā
ēēṇa asārēṇaṁ, kiṁ kōraï kaṇṇabhārēṇaṁ? // PaumaCa.70

bhaṇaï ya ahō! kayatthā, dhannā sā siridharā mahādēvī
uttamarayaṇāiddhaṁ, sōhaï maṇikuṇḍalaṁ kaṇṇē // PaumaCa.71

ahayaṁ kuṇḍalacōrō, rāyaharaṁ patthiō nisi paōsē
sīhōyaraṁ suyā mē, pucchantī siriharā dēvī // PaumaCa.72

naravaï! na lahasi nidaṁ, kiṁ ubimgō si dāruṇaṁ ajaṁ?
sō bhaṇaï majjha niddā, kattō cintāulamaṇassa? // PaumaCa.73

maha viṇayaparāhuttō, na māriō jāva sundarī! duṭṭhō
dasaüranayarāhivaī, tāva kaō mē havaï niddā? // PaumaCa.74

suṇiūṇa vayaṇamēyaṁ, tō haṁ mōttūṇa cōriyaṁ turiō
ētthā''gaō narāhiva! tujjha rahassaṁ parikahēuṁ // PaumaCa.75

jāva cciya ullāvō, ēsō vaṭṭaï sabhāē majjhammi
tāva cciya balasahiō, pattō sīhōyarō rāyā // PaumaCa.76

sō gēhiuṁ asattō, taṁ nayaraṁ visamadugga-pāyāraṁ
parivēḍhiūṇa sayalaṁ, purisaṁ pēsēi tūrantaṁ // PaumaCa.77


[p. 267]
gantūṇa vajjayaṇṇaṁ, suṇiṭhuraṁ bhaṇaï sāmivayaṇēṇaṁ
muṇiucchāhiyahiyayō, jiṇavaragavaṁ samubahasi // PaumaCa.78

dinnaṁ maē pahuttaṁ, bhuñjasi visayaṁ jiṇaṁ namasēsi
māyāe vavaharantō, kaha ma nibuī kuṇasi? // PaumaCa.79

jaï majjha calaṇajuyalaṁ, na namasi rē vajjayaṇṇa! āgantuṁ
tō nicchaēṇa tujhaṁ, na ya jīyaṁ nēya rajaṁ tē // PaumaCa.80

tō bhaṇaï vajjayaṇṇō, maha visayaṁ sāhaṇaṁ puraṁ kōsaṁ
sabaṁ ca gēṇhaü ima, dhammadāraṁ ca mē dēu // PaumaCa.81

ēsā maē païnnā, ārūḍhā sāhusalliyāsammi
ēyaṁ tē parikahiyaṁ, amaō haṁ na ya vimuccāmi // PaumaCa.82

gantūṇa tattha dūō, sabaṁ sīhōyarassa sāhēi
ruṭṭhō rōhēi puraṁ, visayaṁ ca imaṁ viṇāsēi // PaumaCa.83

ēvaṁ tē parikahiyaṁ, dēsaviṇāsassa kāraṇaṁ sabaṁ
ēttō gacchāmi ahaṁ, sunnāgāraṁ imaṁ gāmaṁ // PaumaCa.84

ḍajjhantammi ya visaē, majjha vi niyayaṁ kuḍīrayaṁ daḍḍē
bhajjāe pēsiō haṁ, ghaḍapiḍharāṇaṁ ihaṁ dēva! // PaumaCa.85

ēvaṁ ciya parikahiē, daṭṭhaṇa'idukkhiyaṁ dayāvannō
paümō dēi mahagdhaṁ, niyayaṁ kaḍisuttayaṁ tassa // PaumaCa.86

paṇivaïūṇa gaō sō, niyayagharaṁ dēsiō aïturantō
paümō vi bhaṇaï ēttō, lakkhaṇa! vayaṇaṁ suṇasu majjhaṁ // PaumaCa.87

jāva cciya na ya sūrō, sudussahō hōi gimhakālammi
tāva imassa samīvaṁ, purassa bhūmiṁ pagacchāmō // PaumaCa.88

aha tē kamēṇa pattā, dasaṅganayarassa bāhirudēsē
candappahassa bhavaṇaṁ, thōūṇa avaṭṭhiyā tattha // PaumaCa.89

panthaparissamakhīṇā, sīyā daṭṭha ṇa lakkhaṇō sigdhaṁ
pavisaraï dasaüraṁ sō, aṇuṇāō dārapālēhiṁ // PaumaCa.90

diṭṭhō ya vajjayaṇṇō, tēṇa vi saṁbhāsiō niviṭṭhō ya
bhuñjāvēhi lahuṁ ciya, ēvaṁ bhaṇiō ya sūyārō // PaumaCa.91

tō jaṁpaï sōmittī, majjha gurū jiṇaharē saha piyāē
ciṭṭhaï tammi abhuttē, na ya haṁ bhuñjāmi āhāraṁ // PaumaCa.92

bhaṇiō sūyāravaī, naravaïṇā anna-pāṇamāīyaṁ
ēyassa tumaṁ niyayaṁ, dēhi turantō varāhāraṁ // PaumaCa.93


[p. 268]
taṁ lakkhaṇēṇa nīyaṁ, bhuttaṁ ciya bhōyaṇaṁ jahicchāē
sabaguṇēhi vi puṇṇaṁ, amayaṁ va taṇū suhāvēi // PaumaCa.94

tō bhaṇaï paümaṇāhō, pēcchasu sōmitti! vajjayaṇṇēṇaṁ
amuṇiyaguṇēṇa amhaṁ, vavahariyaṁ ērisaṁ kajjaṁ // PaumaCa.95

jiṇasāsaṇāṇurattō, aṇannadiṭṭhī dasaṅganayaravaī
jaï pāvihī viṇāsaṁ, dhiratthu tō amha jīēṇaṁ // PaumaCa.96

gantūṇa lakkhaṇa! tumaṁ, sīhōyarapatthivaṁ bhaṇasu ēvaṁ
'pīī karēhi sigdhaṁ, samayaṁ ciya vajjayaṇṇēṇaṁ // PaumaCa.97

jaṁ āṇavēsi bhaṇiūṇa lakkhaṇō aïgaō pavaṇavēgō
sibiraṁ ciya saṁpattō, kamēṇa pavisaraï rāyaharaṁ // PaumaCa.98

atthāṇimaṇḍavatthaṁ, jaṁpaï sīhōyaraṁ maïpagabbhō
bharahēṇa ahaṁ dūō, visajjiō tujjha pāsammi // PaumaCa.99

āṇavaï tumaṁ bharahō, samuddapērantavasumaīnāhō
jaha mā kuṇasu virōha, samayaṁ ciya vajjayaṇṇēṇaṁ // PaumaCa.100

sīhōyarō pavuttō, kiṁ guṇadōsē na yāṇaī bharahō
jaï viṇayamaïgayāṇaṁ, bhiccāṇa ṣahū pasajjanti // PaumaCa.101

maha ēsa vajjayaṇṇō, viṇayaparāhuttamāṇiō muiō
ēyassa paramuvāyaṁ, karēmi kiṁ tujjha tattīē? // PaumaCa.102

bhaṇaï taō sōmittī, kiṁ tē bahuēhi jaṁpiyavēhiṁ?
ēyassa khamasu sabaṁ, sīhōyara! majjha vayaṇēṇaṁ // PaumaCa.103

sōūṇa vayaṇamēyaṁ, bhaṇaï ya sīhōyarō paramaruṭṭhō
jō tassa vahaï pakkhaṁ, sō vi maē cēva hantabō // PaumaCa.104

puṇaravi bhaṇaï kumārō, maha vayaṇaṁ suṇasu savasaṁkhēvaṁ
saṁdhiṁ va kuṇasu ajaṁ, maraṇaṁ va lahum̐ paḍicchāhi // PaumaCa.105

bhaṇiyamēttē, saṁkhuhiyā sayalapatthivatthāṇī
nāṇācēṭṭāuliyā, nāṇādubayaṇakallōlā // PaumaCa.106

kēi bhaḍā sahasa tti ya, ukkaḍḍhēūṇa tattha churiyāō
sigghaṁ ciya saṁpattā, tassa vahatthujjayamaīyā // PaumaCa.107

saṁvēḍhiuṁ pavattā, masagā iva pavayaṁ samantēṇaṁ
aha sō bhaüjjhiyamaṇō, jujjhēi samaṁ riubhaḍēhiṁ // PaumaCa.108

karayalaghāyāhi bhaḍā, kēētthā''haṇaï calaṇapaharēhiṁ
jaṅghābalēṇa kēī, kēī pāḍaï bhuyabalēṇaṁ // PaumaCa.109


[p. 269]
jōhēṇa haṇaï jōhaṁ, paṇhipahārēṇa kuṇaï nijīvaṁ
annaṁ vidinnapaṭṭi, vajjaï ya ahōmuhaṁ paḍiyaṁ // PaumaCa.110

ēvaṁ sā bhaḍaparisā, bhaggā daṭṭha ṇa uḍhiō rāyā
sīhōyarō turantō, mattamahāgayavarārūḍhō // PaumaCa.111

turaya-raha-kuñjarēsu ya, annēsu bhaḍēsu baddhakavaēsu
vēḍhēi lakkhaṇaṁ sō, mēhō va raviṁ jalayakālē // PaumaCa.112

daṭṭaṇa āvayantaṁ, riusēnnaṁ sabaō samantēṇaṁ
sōmittī gayakhambha, ummūlēūṇa abhiṭṭō // PaumaCa.113

gaya-turaya-dappiyabhaḍē, pahaṇaï parihatthadacchaücchāhō
cakaṁ va samāiddhaṁ, taṁ riusēnnaṁ bhamāḍēi // PaumaCa.114

hayamāṇavahayajōhaṁ, bhaggaṁ taṁ riubalaṁ palōēi
dasaüranayarāhivaī, jaṇasahiō gōuraniviṭṭhō // PaumaCa.115

sāhu tti sāhu lōgō, jaṁpaï ēkvēṇimēṇa vīrēṇaṁ
bhaggaṁ suhaḍāṇīyaṁ, sīhēṇa va mayakulaṁ sayalaṁ // PaumaCa.116

bhaggā bhaṇanti suhaḍā, kiṁ ēsō dāṇavō surō kālō?
ēkkō jōhēi balaṁ, samarasamatthō mahāpurisō // PaumaCa.117

bhayavihalavēviyaṅgaṁ, gantuṁ sīhōyaraṁ rahārūḍhaṁ
uppaïūṇā''yaḍḍaï, dharaṇiyalatthaṁ kuṇaï vīrō // PaumaCa.118

niyayaṁsuyagalagahiyaṁ, puraō kāūṇa jaha ya balibaī
paümassa sanniyāsaṁ, sōmittī nēi turantō // PaumaCa.119

sīhōyaramahilāō, jaṁpanti vimukkanayaṇasalilāō
païbhikkhaṁ dēhi pahū! amhaṁ saraṇaṁ asaraṇāṇaṁ // PaumaCa.120

sō bhaṇaï rukkhasaṇḍa, jaṁ pēcchaha amha suviulaṁ puraō
ullambēmi haṇēuṁ, ēyaṁ sīhōyaraṁ sigdhaṁ // PaumaCa.121

sō tāṇa ruyantīṇaṁ, nōō sīhōyarō gurusamīvaṁ
kahiō ya lakkhaṇēṇaṁ, ēsa pahū! vajjayaṇṇariū // PaumaCa.122

sīhōyarō paṇāmaṁ, kāūṇaṁ bhaṇaï paümaṇāhaṁ sō
na yahaṁ jāṇāmi phuḍaṁ, kō si tumaṁ dēva! ētthā''ō? // PaumaCa.123

jaṁ āṇavēsi sāmiya! sarva pi karēmi tujjha bhiccō haṁ
bhaṇiō ya kuṇasu-saṁdhi, samayaṁ ciya vajjayaṇṇēṇaṁ // PaumaCa.124


[p. 270]
tāva ciya āhūō, hiēṇa purisēṇa dasaürāhivaī
sigdhaṁ ca samaṇupattō, payāhiṇaṁ kuṇaï jiṇabhavaṇē // PaumaCa.125

candappahassa paḍima, thōūṇaṁ rāghavaṁ suhāsīṇaṁ
saṁbhāsēi pahaṭhṭhō, sīyaṁ ca sasaṁbhamasiṇēhaṁ // PaumaCa.126

dēhāikusalapuvaṁ, paripucchēūṇa tattha uvaviṭhṭhō
kusalēṇa bhadda! tujjhaṁ, amha vi kusalaṁ bhaṇaï rāmō // PaumaCa.127

vaṭṭaï jāvullāvō, samāgaō tāva vijuyaṅgō vi
paümaṁ sīyāe samaṁ, paṇamiya tatthēva uvaviṭṭhō // PaumaCa.128

rāmēṇa vajjayaṇṇō, bhaṇiō sāhu tti jiṇamaē diṭṭhī
girirāyacūliyā iva, na kampiyā kusuivāēṇaṁ // PaumaCa.129

namiūṇa jiṇavarindaṁ, bhavōhamahaṇaṁ tilōyaparimahiyaṁ
kaha annō paṇamijjaï, imēṇa varaüttimaṅgēṇaṁ? // PaumaCa.130

tō bhaṇaï vajjayaṇṇō, avasīyantassa vasaṇapaḍiyassa
puṇṇēhi majjha supurisa! jāō ciya bandhavō tuhayaṁ // PaumaCa.131

bhaṇiō ya vajayaṇṇō, rāmakaṇidvēṇa jaṁ tumē i8
taṁ ajja bhaṇasu sigdhaṁ, sabaṁ saṁpāyaïssāmi // PaumaCa.132

tō bhaṇaï taṇāīṇa vi, pīḍaṁ nēcchāmi sabajīvāṇaṁ
maha vayaṇēṇa mahājasa! muñcasu sīhōyaraṁ ēyaṁ // PaumaCa.133

ēvaṁ bhaṇiē jaṇēṇaṁ, ugghuṭuṁ sāhu sāhu sāhu tti
sīhōyarō ya mukkō, vayaṇēṇaṁ vajjayaṇṇassa // PaumaCa.134

pīī kayā ya dōṇha vi, samayasamāvannapaṇayapamuhāṇaṁ
niyayanayarīe addhaṁ, tassa ya sīhōyarō dēi // PaumaCa.135

āsāṇa gayavarāṇaṁ, kuṇaï hiraṇṇassa samavibhāgēṇaṁ
sīhōyarō ya tuṭṭhō, dēi ciya vajjayaṇṇassa // PaumaCa.136

jiṇadhammapabhāvēṇaṁ, tattha gayāṇaṁ ca kuṇḍalaṁ divaṁ
sīhōyarēṇa dinnaṁ, tuṭēṇaṁ vijuyaṅgassa // PaumaCa.137

tō dasaürāhivēṇaṁ, duhiyāō tāṇa aṭṭha dinnāō
ābharaṇabhūsiyāō, sigdhaṁ puraō ya ṭhaviyāō // PaumaCa.138

sīhōyaramāīhiṁ, annēhi vi patthivēhi kannāṇaṁ
thaṇajahaṇasāliṇīṇaṁ, sayāṇi tiṇṇēva dinnāiṁ // PaumaCa.139

tō lakkhaṇō pavuttō, na ya mahilāsaṁgahēṇa mē kajaṁ
jāva ya na bhuyabalēṇaṁ, samajjiyaṁ attaṇō rajaṁ // PaumaCa.140


[p. 271]
bharahassa sayaladēsaṁ, mōttūṇaṁ malayapabaē amhē
kāūṇa païṭṭhāṇaṁ, niyayapuraṁ āgamissāmō // PaumaCa.141

ēyāṇa ahaṁ taïyā, pāṇiggahaṇaṁ karēmi kannāṇaṁ
bhaṇiyaṁ ca ēvamēyaṁ, sabēhi vi naravarindēhiṁ // PaumaCa.142

suṇiūṇa vayaṇamēyaṁ, tattha visaṇṇāō rāyadhūyāō
ghaṇavirahajalāvattē, sōgasamuddammi paḍiyāō // PaumaCa.143

ēvaṁ tē naravasabhā, vimaṇāō gēṇhiūṇa dhūyāō
niyayagharāṇi uvagayā, dasarahaputtē paṇamiūṇaṁ // PaumaCa.144

tatthēva jiṇaharē tē, rattiṁ gamiūṇa aruṇavēlāē
puṇaravi pahaṁ pavannā, vacanti suhaṁ jahicchāē // PaumaCa.145

cēiyaharaṁ pabhāē, sunnaṁ daṭṭha ṇa jaṇavaō sabō
gharavāvāravimukkō, jāō cciya tāṇa sōgēṇaṁ // PaumaCa.146

vajjasamaṇēṇa samayaṁ, jāyā sīhōyarassa varapīī
sammāṇa-dāṇa-gamaṇāiēsu parivaḍḍiyasiṇēhā // PaumaCa.147

ēvaṁ tē mandamandā dasarahataṇayā mēiṇī saṁcarantā, nāṇāgandhāipuṇṇē taruṇataruphalē bhuñjamāṇā pabhūē
pattā tē kūvavadaṁ bahubhavaṇa-mahāvappa-vāvīsamiddhaṁ, ujjāṇē sanniviṭṭhā vimalakusumiē mattabhiṅgāṇugīē // PaumaCa.148


iya paümacariē vajjayaṇṇaüvakkhāṇō nāma tēttīsaïmō uddēsaō samattō


---------------------------------------------------------------------
[sīhōdara-ruddabhūi-vālikhillōvakkhāṇāṇi]

tāṇaṁ ciya ujjāṇē, acchantāṇaṁ tisābhibhūyāṇaṁ
salilatthī tūrantō, sōmittī saravaraṁ pattō // PaumaCa.1

tāva ciya nayarāō, rāyasuō āgaō saravaraṁ taṁ
kīlaï jaṇēṇa samayaṁ, nāma kallāṇamālō tti // PaumaCa.2

pēcchaï tōrāvatthaṁ, sarassa sō lakkhaṇaṁ laliyarūvaṁ
pēsēi tassa purisaṁ, vammahasaratāḍiyasarīrō // PaumaCa.3

gantūṇa paṇamiūṇa ya, bhaṇaï pahū! ēha aṇuvarōhēṇaṁ
tuha darisaṇussavasuhaṁ, narindaputtō ihaṁ mahaï // PaumaCa.4


[p. 272]
paricintiūṁ ṇa kō vi hu, dōsō saṁpatthiō ya sōmittī
kōmalakaraggagahiō, bhavaṇaṁ ciya pēsiō tēṇaṁ // PaumaCa.5

ēkkāsaṇē niviṭṭhō, pucchaï sō lakkhaṇaṁ kaō si tumaṁ
ētthā''gaō mahājasa!?, kiṁ nāmaṁ tē parikahēhi? // PaumaCa.6

sō bhaṇaï vippaüttō, maha bhāyā ciṭṭhaē varujjāṇē
jōva na tassa udaṁ taṁ, vaccāmi taō kahissē haïṁ // PaumaCa.7

tō bhaṇaï narāhivaī, ētthaṁ ciya bhōyaṇaṁ bahuviyappaṁ
uvasāhiyaṁ maṇōjjaṁ, āṇijjaü sō ihaṁ cēva // PaumaCa.8

vīsajjiō turantō, paḍihārō kāṇaṇē suhaniviṭṭha
daṭū ṇa paümanāhaṁ, kuṇaï paṇāmaṁ sasīyassa // PaumaCa.9

bhaṇaï ya tō paḍihārō, sahōyarō dēva! tujjha varabhavaṇē
ciṭṭhaï visajjiō haṁ, nayarāhivaīṇa pāsaṁ tē // PaumaCa.10

sāmiya! kuṇasu pasāyaṁ, pavisarasu narāhivassa varabhavaṇaṁ
vayaṇēṇa tassa caliō, sīyāe samaṁ paümanāhō // PaumaCa.11

abbhuṭṭhiō ya ēntō, lacchīnilaēṇa jaṇasamaggēṇaṁ
dinnāsaṇōvaviṭṭhō, rāmō sōyāe sāhīṇō // PaumaCa.12

sabammi supaḍiuttē, kāuṁ majjaṇaya-bhōyaṇāīyaṁ
paümō lakkhaṇasahiō, pavēsiō tēṇa varabhavaṇaṁ // PaumaCa.13

pāēsu paṇamiūṇaṁ, jaṁpaï tāraṇa pēsiō dūō
maha suṇasu dēva! tubbhē, paramatthaṁ sārasabbhāvaṁ // PaumaCa.14

tō ujjhiūṇa lajjā, ōiṁdhaï kañcayaṁ sarīrāō
surajuvaï va maṇaharā, najjaï saggāu pabbhaṭṭhā // PaumaCa.15

diṭṭhā varakannā sā, jōvaṇa-lāyaṇṇa-kantipaḍipuṇṇā
lacchi va kamalarahiyā, bhavaṇasirī cēva pañcakkhā // PaumaCa.16

taṁ bhaṇaï paümanāhō, bhaddē! kiṁ ērisēṇa vēsēṇa
kīlasi varataṇuyaṅgī, kannē! niyayammi rajjammi? // PaumaCa.17

lajjōṇaüttimaṅgī, bhaṇaï ya nisuṇēhi dēva! vittantaṁ
nāmēṇa vālikhillō, iha purisāmī naravarindō // PaumaCa.18

tassa puhaï tti mahilā, sā gurubhārā kayāi saṁpannā
mēcchāhivēṇa jujjhē, baddhō sō naravaī taïyā // PaumaCa.19


[p. 273]
suṇiūṇa vālikhillaṁ, baddhaṁ sīhōyarō bhaṇaï sāmī
jō iha gabbhuppannō, hōhī puttō ya sō rajjē // PaumaCa.20

tattō ya ahaṁ jāyā, mantīṇa subuddhināmadhēēṇaṁ
sīhōyarassa siṭuṁ, sāmiya! puttō samuppannō // PaumaCa.21

bālattaṇammi raïyaṁ, nāma kallāṇamāliṇī majhaṁ
navaraṁ ciya sabbhāvaṁ, mantī jaṇaṇī ya jāṇanti // PaumaCa.22

kāūṇa purisavēsaṁ, gurūhi rajjāhivō pariṭṭhaviō
ahayaṁ tu pāvakammā, mahilā tumhaṁ samakkhāyaṁ // PaumaCa.23

tō kuṇaha pasāyaṁ mē, tāyaṁ mōēha mēcchapaḍibaddhaṁ
gurusōyajalaṇataviyaṁ, imaṁ sarīraṁ suhāvēha // PaumaCa.24

sīhōyarō vi rāyā, na ya tassa vimōyaṇaṁ pahū! kuṇaï
jaṁ ēttha visayadavaṁ, niyayaṁ pēsēmi mēcchāṇaṁ // PaumaCa.25

nayaṇaṁsuē muyantī, rāmēṇā''sāsiyā sasīēṇaṁ
bhaṇiyā ya lakkhaṇēṇaṁ, maha vayaṇaṁ suṇasu taṇuyaṅgī! // PaumaCa.26

rajaṁ karēhi sundari!, imēṇa vēsēṇa tāva bhayarahiyā
mōēmi nāva tujhaṁ, piyaraṁ kaïēsu diyahēsu // PaumaCa.27

ēvabhaṇiyammi tōsaṁ, jaṇaē va vimōiē gayā bālā
ullasiyarōmakūvā, sahasa tti samujjalā jāyā // PaumaCa.28

divasāṇi tiṇṇi vasiuṁ, tatthujjāṇē maṇōharē rammē
sīyāe samaṁ dōṇi vi, viṇiggayā suhaṣasuttajaṇē // PaumaCa.29

aha vimalammi pahāē, sā kannā tē tahiṁ apēcchantī
rōyaï kaluṇaṁ mayacchī, sōgāvannēṇa hiyaēṇaṁ // PaumaCa.30

ēvaṁ ujjāṇāō, niyayapuraṁ pavisiūṇa sā kannā
rajaṁ karēi nayarē, tēṇaṁ ciya purisavēsēṇaṁ // PaumaCa.31

aha tē kamēṇa pattā, vimalajalaṁ nammayaṁ suvitthiṇṇaṁ
cakkāya-haṁsa-sārasa-kala mahuruggīyasaddālaṁ // PaumaCa.32

saṁkhubhiyamayara-kacchava-macchasamucchaliyaviluliyāvattaṁ
taralataraṅgubbhāsiya-jalahatthivimukkasikkāraṁ // PaumaCa.33

sīyāe samaṁ dōṣṇi vi, līlāē nammayaṁ samuttiṇṇā
vijhāḍavi pavannā, ghaṇataruvara-sāvayāiṇṇaṁ // PaumaCa.34


[p. 274]
panthēṇa saṁcarantā, vārijjantā va gōvapahiēhiṁ
varavasabhalīlagāmī, kiṁcuddēsaṁ vaïkvantā // PaumaCa.35

aha bhaṇaï jaṇayataṇayā, vāmadisāvaṭṭhiō kaḍuyarukkhē
vāharaï imō riṭṭhō, sāmiya! kalahaṁ nivēēi // PaumaCa.36

annō ya khīrarukkhē, vāharamāṇō jayaṁ parikahēi
bhaṇiyaṁ mahānimittē, hōi muhuttantarē kalahō // PaumaCa.37

thōvantaraṁ niviṭṭhā, puṇaravi vaccanti aḍavipahahuttā
puraō mēcchāṇa balaṁ, tāva ya pēcchanti masivaṇṇaṁ // PaumaCa.38

mēcchāṇa samāvaḍiyā, dōṇṇi vi saravarasayāṇi muñcantā
taha jujjhiuṁ pavattā, jaha bhaggā'ṇāriyā sabē // PaumaCa.39

aha tē bhaüdyamaṇā, gantūṇa kahēnti niyayasāmissa
mahayā balēṇa sō vi.ya, puraō ya uvaṭṭhiō tāṇaṁ // PaumaCa.40

micchā kāgōṇandā, vikkhāyā mahiyalammi tē sūrā
jē sayalapatthivēsu vi, na ya saṁgāmammi bhañjanti // PaumaCa.41

daṭṭhaṇa uccharantaṁ, mēcchabalaṁ pāusē va ghaṇavandraṁ
lacchīharēṇa ēttō, ruṭēṇaṁ valaïyaṁ dhaṇuyaṁ // PaumaCa.42

apphāliyaṁ sarōsaṁ, cāvaṁ lacchīharēṇa sahasa ti
jēṇaṁ taṁ mēcchabalaṁ, bhīyaṁ āgampiyaṁ sahasā // PaumaCa.43

daṭṭha ṇa niyayasēnnaṁ, saṁbhantaṁ bhayapaḍantadhaṇu-khaggaṁ
ōyariya rahavarāō, paṇamaï tō micchasāmantō // PaumaCa.44

jaṁpaï kōsambīē, vippō vēsāṇalō tti nāmēṇaṁ
bhajjā sē païbhattā, tīē haṁ kucchisaṁbhūō // PaumaCa.45

nāmēṇa ruddabhūī, bālapabhūīe duṭṭhakammakarō
gahiō ya cōriyāē, sūlāe nirōviō bhēttuṁ // PaumaCa.46

kāruṇṇamuvagaēṇaṁ, vaṇiēṇa vimōiō tahiṁ santō
ētthā''gaō bhamantō, kāgōnandāhivō jāō // PaumaCa.47

iha ēttiyammi kālē, balavantā jaï vi patthivā bahavē
maha diṭṭigōyaraṁ tē, asamatthā raṇamuhē dhariuṁ // PaumaCa.48

sō haṁ nirāṇukampō, darisaṇamēttēṇa tumha bhayabhīō
calaṇēsu ēsa paḍiō, bhaṇaha lahuṁ kiṁ karēmi? tti // PaumaCa.49


[p. 275]
paümēṇa taō bhaṇiō, kivāluṇā jaï karēha maha vayaṇaṁ
mōēhi bandhaṇāō, narāhivaṁ vālikhillaṁ taṁ // PaumaCa.50

naṁ āṇavēsi sāmiya!, ēvaṁ bhaṇiūṇa vālikhillaṁ sō
mōēi bandhaṇāō, sammāṇaṁ sē paraṁ kuṇaï // PaumaCa.51

nīō paümasayāsaṁ, paṇamaï ya puṇō puṇō pasaṁsantō
jē bandhaṇāu mukkō, ahayaṁ tumhēṁ pasāēṇaṁ // PaumaCa.52

bhaṇiō ya rāghavēṇaṁ, iṭṭhajaṇasamāgamaṁ lahasu sigdhaṁ
jāṇihisi sabamēyaṁ, niyayapuri patthiō santō // PaumaCa.53

caliō ya vālikhillō, paṇaïṁ kāūṇa ruddabhūī ya
paümō mēcchāhivaī, ṭhaviya vasē vaccaï pahēṇaṁ // PaumaCa.54

rāyā vi vālikhillō, saṁpattō ruddabhūiṇā samayaṁ
pavisaraï kūvavaī, bandijaṇugghuṭṭhajayasaddō // PaumaCa.55

ciravippaōgaduhiyā, paṇamaï kallāṇamāliṇī piyaraṁ
tēṇa vi ya uttamaṅgē, dhūyā paricumbiyā tayaṇu // PaumaCa.56

puhavī vi mahādēvī, parituṭhṭhā pulaïēsu aṅgēsu
saṁbhāsiyā saṇēhaṁ, bhiccā ya sanāyarā savē // PaumaCa.57

bahāō mahārahasuō, samayaṁ ciya ruddabhūiṇā ēttō
āharaṇa-rayaṇa-kaṇayāiēsu pūēi mēcchavaī // PaumaCa.58

saṁpūiō payaṭṭō, āucchēūṇa mēcchasāmantō
saṁpattō niyayapura, ramaï suhaṁ vālikhillō vi // PaumaCa.59

sōūṇa dhīrassa vicēṭṭhiyaṁ tē, sīhōdarāī bahavē narindā
pasaṁsamāṇā vimalaṁ nasōhaṁ, jāyā sasaṅkā paümassa niccaṁ // PaumaCa.60


iya paümacariē vālikhillaüvakkhāṇaṁ nāma caütīsaïmō uddēsaō samattō


---------------------------------------------------------------------
[kavilōvakkhāṇaṁ]

aha tē kamēṇa vijhaṁ, aïkkamēūṇa pāviyā visayaṁ
majjhēṇa vahaï tāvī, jassa naī nimmalajalōhā // PaumaCa.1

vacantāṇuhēsō, jāō jalavajjiō araṇṇammi
tāva ciya aïgāḍhaṁ, sīyā taṇhaṁ samubahaï // PaumaCa.2


[p. 276]
bhaṇaï paümaṁ vi sīyā, sūsaï kaṇṭhō mahaṁ aïtisāē
parisamajaṇiyaṁ ca taṇū , tamhā udayaṁ samāṇēha // PaumaCa.3

hatthāvalambiyakarā, bhaṇiyā rāmēṇa pēccha āsannē
gāmaṁ tuṅgavaragharaṁ, ēttha tuma pāṇiyaṁ piyasu // PaumaCa.4

ēva bhaṇiūṇa saṇiyaṁ, saṇiyaṁ saṁpatthiyā'ruṇaggāmē
gēhammi ya uvaviṭhṭhā, kavilassa u āhiyaggissa // PaumaCa.5

taṁ babhaṇīe dinnaṁ, pīyaṁ sīyāe sīyalaṁ salilaṁ
tāva ciya raṇṇāō, saṁpattō takkhaṇaṁ kavilō // PaumaCa.6

taruphala-samihakkantō, kamaṇḍaluggahiyaüṁchavittīō
aïkōhaṇō visīlō, uluyamuhō kakkaḍacchīō // PaumaCa.7

tē tattha sanniviṭṭhā, daṭṭhaṇaṁ bambhaṇī bhaṇaï ruṭṭhō
ēyāṇa gharapavēsō, kiṁ tē dinnō mahāpāvē? // PaumaCa.8

paharēṇumaïlacalaṇā, mā mē uvahaṇaha aggihōttagharaṁ
tubbhē niṣphiḍaha lahuṁ, kiṁ acchaha ēttha nillajjā? // PaumaCa.9

tō bhaṇaï jaṇayadhūyā, imēṇa duvayaṇaagginivahēṇaṁ
daḍḍhē sarīrayaṁ mē, raṇṇaṁ va jahā vaṇadavēṇaṁ // PaumaCa.10

aḍavīsu varaṁ vāsō, samayaṁ hariṇēsu jattha sacchandō
na ya ērisāṇi sāmiya!, suvanti jahiṁ duvayaṇāiṁ // PaumaCa.11

lōēṇa tattha baḍuō, vārijantō vi gāmavāsīṇaṁ
na ṣasajjaï duṭṭhappā, bhaṇaï ya gēhāō nipphiḍaha // PaumaCa.12

āruṭṭhō sōmittī, gāḍhaṁ dubayaṇapharusaghāēhiṁ
calaṇēsu gēṇhiūṇaṁ, ahōmuhaṁ bhāmaī viṣpaṁ // PaumaCa.13

bhaṇiō ya rāghavēṇaṁ, lakkhaṇa! na ya ērisaṁ havaï juttaṁ
mēllēhi imaṁ vippaṁ, pāvaṁ ayasassa āmūlaṁ // PaumaCa.14

samaṇā ya bambhaṇā vi ya, gō pasu itthī ya bālayā vuḍḍā
jaï vi hu kuṇanti dōsaṁ, taha vi ya ēē na hantabā // PaumaCa.15

mōttūṇa bambhaṇaṁ taṁ, sōmittī rāghavō saha piyāē
aha niggaō gharāō, puṇaravi ya pahēṇa vaccanti // PaumaCa.16

kūlēsu girinaīṇaṁ, nivasāmi varaṁ araṇṇavāsammi
na ya khalayaṇassa gēhaṁ, pavisāmi puṇō bhaṇaï rāmō // PaumaCa.17


[p. 277]
tāva ciya ghaṇakālō, samāgaō gajiyāisaddālō
cañcalataḍicchaḍālō, dhārāsaṁbhinnapahamaggō // PaumaCa.18

andhāriyaṁ samatthaṁ, gayaṇaṁ ravikiraṇavavagayālōyaṁ
varisantēṇa palōṭṭā, jaha puhaī bhariyakūva-sarā // PaumaCa.19

salilēṇa timmamāṇā, pattā niggōhaṣāyavaṁ viulaṁ
ghaṇaviyaḍapattabahalaṁ, najaï gēhaṁ va aïrammaṁ // PaumaCa.20

sō tattha dumāhivaī, ibhakaṇṇō nāma sāmiyaṁ gantuṁ
bhaṇaï karēhi parittaṁ, gihāu uvāsiō ahayaṁ // PaumaCa.21

avahivisaēṇa nāuṁ, halahara-nārāyaṇā turiyavēgā
tatthēva āgaō sō, viṇāyagō pūyaṇō nāmaṁ // PaumaCa.22

tāṇa pabhāvēṇa lahuṁ, vacchallēṇa ya visālapāyārā
jaṇa-dhaṇa-rayaṇa-samiddhā, tēṇa tahiṁ nimmiyā nayarī // PaumaCa.23

tatthēva suhaṣasuttā, pāhāuyagīya maṅgalaravēṇaṁ
pēcchanti navaviuddhā, bhavaṇaṁ tūlīnisaṇṇaṅgā // PaumaCa.24

pāsāya-tuṅgatōraṇa-haya-gaya-sāmanta-pariyaṇāiṇṇā
dēhuvagaraṇasamiddhā, dhaṇayapurī cēva paccakkhā // PaumaCa.25

nakkhāhivēṇa sahasā, rāmassa viṇimmiyā purī jēṇaṁ
tēṇaṁ sā rāmapurī, jāyā puhaīe vikkhāyā // PaumaCa.26

tō bhaṇaï gaṇāhivaī, sēṇiya! nisuṇēhi tattha sō vippō
sūruggamē ṣayaṭṭō, dabbhayahatthō araṇṇammi // PaumaCa.27

tēṇa bhamantēṇa tahi, divā nayarī gharā-''vaṇasamiddhā
uvavaṇa-talāya-jaṇa-dhaṇa-samāulā tuṅgapāyārā // PaumaCa.28

cintēi bambhaṇō sō, kiṁ suralōgāu āgayā ēsā
nayarī maṇābhirāmā, kasya vi puṇṇāṇubhāvēṇaṁ? // PaumaCa.29

kiṁ hōjja maē sumiṇō?, diṭṭhō māyā va kēṇaï paüttā?
pittāhiyaṁ va cak?, hōja va maraṇaṁ samāsannaṁ 1 // PaumaCa.30

ēyāṇi ya annāṇi ya, paricintantēṇa mahiliyā divā
bhaṇiyā ya kassa bhaddē!, ēsa purī dēvanayari va? // PaumaCa.31

sābhaṇaï kiṁ na yāṇasi?, ēsa purī bhadda! paümanāhassa
sīyā jassa mahiliyā, havaï ya lacchīharō bhāyā // PaumaCa.32


[p. 278]
annaṁ ṣi vippa! nisuṇasu, paümō davaṁ jahicchiyaṁ dēi
tēṇa vi sā paḍibhaṇiyā, kahēhi taddarisaṇōvāyaṁ // PaumaCa.33

sā jakkhiṇī sunāmā, bhaṇaï ya bhō vippa! suṇasu maha vayaṇaṁ
sāhēmi taṁ uvāyaṁ, jēṇa tumaṁ pēcchasī paümaṁ // PaumaCa.34

gayavara-sīhamuhēhiṁ, vēyālabihīsiēhi bahuēhiṁ
nayarīe tiṇṇi dārā, rakkhijjantē ya purisēhiṁ // PaumaCa.35

pubaddārassa bahiṁ jaṁ pēcchasi dhaya-baḍāyakayasōhaṁ
taṁ jiṇaharaṁ mahantaṁ, jattha susāhū parivasanti // PaumaCa.36

jō kuṇaï namōkkāra, arahantāṇaṁ visuddhabhāvēṇaṁ
sō pavisaï nivigdhaṁ, lahaï vaha jō u vivarīō // PaumaCa.37

jō puṇa aṇuvayadharō, jiṇadhagmujjayamaṇō susīlō ya
sō puijjaï purisō, paümēṇa aṇēgadavēṇaṁ // PaumaCa.38

suṇiūṇa vayaṇamēyaṁ, vaccaï vippō thuī paüñjantō
saṁpattō jiṇabhavaṇaṁ, paṇamaï ya tahiṁ jiṇavarindaṁ // PaumaCa.39

taṁ paṇamiūṇa sāhū, pucchaï arahantadēsiyaṁ dhammaṁ
samaṇō vi aparisēsaṁ, sāhēi aṇubayāmūlaṁ // PaumaCa.40

taṁ sōūṇa diyavarō, dharma gēṇhaï gihatthamaṇuciṇṇaṁ
jāō visuddhabhāvō, aṇannadiṭṭhī paramatuṭṭhō // PaumaCa.41

asaṇāiēṇa bhattaṁ, laddhaṁ aha pāṇiyaṁ ca tisiēṇaṁ
taha tujjha pasāēṇaṁ, sāhava! dhammō maē laddhō // PaumaCa.42

ēva bhaṇiūṇa samaṇaṁ, paṇamiya sabāyarēṇa parituṭṭhō
pariōsajaṇiyahiyaō, niyayagharaṁ patthiō vippō // PaumaCa.43

bhaṇaï pahiṭhṭhō kavilō, sundari! sāhēmi jaṁ maē ajaṁ
di8 adiṭṭhapuvaṁ, suyaṁ ca gurudhammasabassaṁ // PaumaCa.44

samihāhēuṁ saṁpatthiēṇa, diṭṭhā purī maē raṇṇē
mahilā ya sundaraṅgī, nūṇaṁ sā dēvayā kā vi // PaumaCa.45

paripucchiyāe siṭuṁ, tīē maha ēsa vippa? rāmapurī
sāvayajaṇassa paümō, dēi kilāṇantayaṁ davvaṁ // PaumaCa.46

samaṇassa sanniyāsē, dhammaṁ suṇiūṇa sāvaō jāō
parituṭṭhō haṁ sundari?, dullahalambhō maē laddhō // PaumaCa.47


[p. 279]
sā bambhaṇī susammā, bhaṇaï paī jō tumē muṇisayāsē
gahiō jiṇavaradhammō, sō hu maē cēva paḍivannō // PaumaCa.48

savāyarēṇa sundari!, phāsuyadāṇaṁ muṇīṇa dāyavaṁ
arahantō sayakālaṁ, namaṁsiyavō ṣayattēṇaṁ // PaumaCa.49

tō bhuñjiūṇa sōkkhaṁ, uttarakuravāibhōgabhūmīsu
labhihisi paramparāē, nivāṇamaṇuttaraṁ ṭhāṇaṁ // PaumaCa.50

sāgāradhammaniraō, kavilō taṁ bambhaṇī bhaṇaï ēvaṁ
paümaṁ paümadalacchī!, gantūṇa puriṁ ca pēcchāmō // PaumaCa.51

davēṇa vippamukkaṁ, purisaṁ dāriddasāgarē paḍiyaṁ
uttārēi niruttaṁ, rāmō aṇukampamāvannō // PaumaCa.52

tō niggaō gharāō, puraō kāūṇa bambhaṇī vippō
kusumakaraṇḍayahatthō uccaliō rāmapurihattō // PaumaCa.53

sō tattha vaccamāṇō, pēcchaī nāgē phaḍāvisālillē
vēyālē ya bahuvihē, dāḍhāvigarālabīhaṇaē // PaumaCa.54

ēyāṇi ya annāṇi ya, rūvāṇi bahuppayāraghōrāṇi
kantāe samaṁ vippō, ghōsēi mahānamōkkāraṁ // PaumaCa.55

mōttūṇa lōgadhamma, ahiyaṁ jiṇasāsaṇujjaō ahayaṁ
jāō namō jiṇāṇaṁ, saṁpaï'tīē bhavissāṇaṁ // PaumaCa.56

pañcasu pañcasu pañcasu, bharahē ēravaēsu ya taha vidēhēsu
ēēsu ya jāyāṇaṁ, namō jiṇāṇaṁ jiyabhayāṇaṁ // PaumaCa.57

jiṇadhammanicchiyamaṇō, ēvaṁ tu bihīsiyāu vōlēuṁ
pattō rāmapurī sō, kantāsahiō maṇabhirāmaṁ // PaumaCa.58

abbhantaraṁ paviṭhṭhō, dāvēntō mahiliyāe bhavaṇavarē
rāyaṅgaṇaṁ ca pattō, ālōbaī lakkhaṇaṁ vippō // PaumaCa.59

pēcchantēṇa sumariō, ēsō sō rūva-kantipaḍipuṇṇō
jō kaḍuya-kakkasēhiṁ, taïyā vayaṇēhi mē sattō // PaumaCa.60

tassa bhaēṇaṁ turiō, mōttūṇaṁ bambhaṇī palāyantō
lacchīharēṇa diṭṭhō, sigdhaṁ sahāviō vippō // PaumaCa.61

vāhariō ya niyattō, da₹ṇaṁ dō vi tē mahāpurisē
satthiṁ karēi kavilō, muñcaï pupphañjalī puraō // PaumaCa.62

paümēṇa bambhaṇō sō, bhaṇiō kattō si āgaō tuhayaṁ?
tō bhaṇaï āgaō haṁ, aruṇaggāmāu tuha pāsaṁ // PaumaCa.63


[p. 280]
kavilō nāmēṇāhaṁ, havaï susammā ya rōhiṇī ēsā
taïyā maē na nāō, pacchannamahēsarō si tumaṁ // PaumaCa.64

jaï vi ya sartha narindō, paravisayagaō havēja ēgāgaü
taha vi ya parihavaṭhāṇaṁ, pāvaï lōē ṭhiī ēsā // PaumaCa.65

jassa'tthō tassa suhaṁ, jassa'tthō paṇḍiō ya sō lōē
jassa'tthō sō guruō, atthavihūṇō ya lahuō u // PaumaCa.66

tassa mahatthō ya jasō, dhammō vi ya tassa hōi sāhōṇō
dhammō vi sō samatthō, jassa ahiṁsā samuddiṭṭhā // PaumaCa.67

ahavā kiṁ na suyaṁ tē?, saṇaṁkumārō samantabharahavaī
rūvassa darisaṇaṭē, jassa surā āgayā ihaī // PaumaCa.68

saṁvēgajaṇiyakaruṇō, pavajaṁ gēṇhiuṁ paribhamantō
bhikkhaṁ ca alabhamāṇō, vijayapuraṁ pāviō kamasō // PaumaCa.69

paḍilāhiō mahappā, kayāi dāriddasamabhibhūyāē
ṣaḍiyā ya rayaṇavuṭṭhī, gandhōdaya-ghupphavarisaṁ ca // PaumaCa.70

ēvaṁvihā vi samaṇā, sura-naramahiya-'cciyā daḍhacarittā
paravisayaṁ viharantā, paribhūyā duṭṭhalōēṇaṁ // PaumaCa.71

pharusāṇi aṇiṭṭhāṇi ya, jaṁ bhaṇiyā rāga-dōsa-mūḍhēṇaṁ
taṁ khamaha aviṇayaṁ mē, jō tumha pahū! kaō taïyā // PaumaCa.72

kavilaṁ ēva ruyantaṁ, saṁthāvaï rāghavō mahurabhāsī
sīyā vi susamma saṁbhamēṇa parinivuī kuṇaï // PaumaCa.73

kaṇayakalasēsu kavilō, kiṁkarapurisēhi paümaāṇāē
sādhammiō tti kāuṁ, kantāe samaṁ taō ṇhaviō // PaumaCa.74

bhuñjāviō vicittaṁ, āhāraṁ, bhūsiō ya rayaṇēhiṁ
dinnaṁ ca dhaṇaṁ bahuyaṁ, tāhē gēhaṁ gaō vippō // PaumaCa.75

ājammadhaṇavihīṇō, pattō jaṇavimhayaṁ mahābhōgaṁ
taha vi ya na karēi dhiī, sammāṇaparāhayasarīrō // PaumaCa.76

puvaṁ vihaḍiya-paḍiyaṁ, majjha gharaṁ āsi vibhavaparihīṇaṁ
rāmassa pasāēṇaṁ, jāyaṁ dhaṇa-rayaṇaparipuṇṇaṁ // PaumaCa.77

hā! ka8 sappurisā, jaṁ mē nibhacchiyā alajjēṇaṁ
taṁ mē dahaï sarīraṁ, sallaṁ ca avaṭṭhiyaṁ hiyaē // PaumaCa.78


[p. 281]
aṭṭhārasa ya sahassā, ghēṇaṁ taṁ ca gēhiṇī' mōttuṁ
nandajaïssa sayāsē, kavilō dikkhaṁ samaṇupattō // PaumaCa.79

bārasavihaṁ tavaṁ sō, kuṇamāṇō māruō va nīsaṅgō
viharaï muṇī mahappā, gāmā-''garamaṇḍiyaṁ vasuhaṁ // PaumaCa.80

jō kavilassa imaṁ tu payatthaṁ, ēkkamaṇō nisuṇēi maṇussō
sō uvavāsasahassavihāyaṁ, bhuñjaï divasuhaṁ vimalaṅgō // PaumaCa.81


iya paümacariē kavilōvakkhāṇaṁ nāma pañcatīsaïmō uddēsō samattō


---------------------------------------------------------------------
[vaṇamālāpavvaṁ]

tattō kamēṇa tāṇaṁ, tattha'cchantāṇa pāusō kālō
ahilaviō suhēṇaṁ, tāva ya saraō samaṇupattō // PaumaCa.1

bhaṇaï taō jakkhabaī, paümaṁ patthāṇavavasiucchāhaṁ
jō kōi aviṇaō mē, sō dēva tumē khamēyabō // PaumaCa.2

ēva bhaṇiō paüttō, paümō jakkhāhivaṁ mahurabhāsī
amhāṇa vi duccariyaṁ, khamāhi sarva niravasēsaṁ // PaumaCa.3

ahiyayaraṁ parituṭṭhō, imēhi vayaṇēhi rāmadēvassa
calaṇēsu paṇamiūṇaṁ, hāraṁ ca sayaṁpabhaṁ dēi // PaumaCa.4

maṇikuṇḍalaṁ ca divaṁ, dēvō uvaṇēi lacchinilayassa
sīyāe sukallāṇaṁ tuṭṭhō cūḍāmaṇi dēī // PaumaCa.5

vīṇā ya icchiyasarā, dāūṇaṁ tāṇa ussugamaṇēṇaṁ
māyāviṇimmiyā sā, avahariyā takkhaṇaṁ nayarī // PaumaCa.6

tattō viṇiggayā tē, vaccanti phalāsiṇō jahicchāē
raṇaṁ baïkkamēḍē, vijayapuraṁ cēva saṁpattā // PaumaCa.7

atthamiē divasayarē, jāē tamasāulē disāyakkē
nayarassa samabbhāsē, avaṭṭhiyā uttaravarēṇaṁ // PaumaCa.8


[p. 282]
tammi purē naravasabhō, mahīharō nāma niggayapayāvō
mahilā sē indāṇī, dhūyā vi ya tassa vaṇamālā // PaumaCa.9

bālattaṇamāīē, sā kaṇṇā lakkhaṇāṇuguṇarattā
dijjantī vi hu nēcchaï, annaṁ purisaṁ surūvaṁ pi // PaumaCa.10

pavaïyammi dasarahē, viṇiggaē rāma-lakkhaṇē sōuṁ
puhaīdharō visaṇṇō, duhiyāe varaṁ vicintēi // PaumaCa.11

muṇiō ya indanayarē, narindavasahassa bālamittassa
puttō sundararūvō, nirūviyā tassa sā kannā // PaumaCa.12

taṁ vittantaṁ nāūṇa, bāliyā lakkhaṇaṁ aṇusarantī
bhaṇaï ya maraṇaṁ pi varaṁ, na ya mē kajjaṁ tu annēṇaṁ // PaumaCa.13

annassa dijjamāṇī, kāūṇaṁ maraṇanicchayaṁ hiyayaṁ
gantūṇa bhaṇaï piyaraṁ, karēmi vaṇadēvayāpūyaṁ // PaumaCa.14

aṇumanniyā ya tēṇaṁ, pōsahiyāniggayā saha jaṇēṇaṁ
rayaṇisamayammi pattā, janthuddēsaṁ ṭhiyā tē u // PaumaCa.15

vaṇadēvayāe pūrya, kāūṇaṁ jaṇavaē pasuttammi
sibirāu viṇiggantuṁ, taṁ ciya vaḍapāyavaṁ pattā // PaumaCa.16

ēkkuddēsammi ṭhiyā, tammi ya vaḍapāyavē aïmahantē
lacchīharēṇa diṭṭhā, imāṇi vayaṇāṇi jaṁpantī // PaumaCa.17

jā ēttha tarunivāsī, suṇēu vaṇadēvayā imaṁ vayaṇaṁ
lacchīharassa gantuṁ, kahējja maha maraṇasaṁbandhaṁ // PaumaCa.18

jaha tujjha viōgēṇaṁ, vaṇamālā dukkhiyā aṇannamaṇā
ullambiūṇa kaṇṭhaṁ, kālagayā raṇṇamajjhammi // PaumaCa.19

bhaṇiūṇa vayaṇamēyaṁ, vatthamayaṁ pāsayaṁ kariya kaṇṭhē
sāhāe bandhamāṇī, gantuṁ sōmittiṇā gahiyā // PaumaCa.20

avagūhiūṇa jaṁpaï, ahayaṁ sō lakkhaṇō visālacchī
samadiṭṭhīe palōyasu, adhiiṁ sōgaṁ ca mōttūṇaṁ // PaumaCa.21

sō lakkhaṇēṇa pāsō, kaṇṭhāō phēḍiō turantēṇaṁ
āsāsiyā ya bālā, dhaṇiyaṁ vayaṇāmaēṇaṁ tu // PaumaCa.22

sundararūvēṇa taō, muṇēi sā lakkhaṇaṁ suvimhaïyā
kiṁ vaṇadēvīe imō, tuṭṭāe kaō pasāō mē? // PaumaCa.23

tō lakkhaṇēṇa nīyā, vaṇamālā rāghavassa pāmūlē
paṇamaï kayañjaliuḍā, sīyāsahiyaṁ paümanāhaṁ // PaumaCa.24


[p. 283]
daṭṭhaṇa appavīya, vihasantī lakṣaṇaṁ bhaṇaï sīyā
kiṁ candēṇa samāṇaṁ, kumāra! jaṇiō ya samavāō? // PaumaCa.25

kaha jāṇasi vaïdēhī!, bhaṇiyā rāmēṇa jaṁpaī sīyā
cēṭṭāe navari sāmiya! ahayaṁ jāṇāmi nisuṇēhi // PaumaCa.26

jōṇhāe samaṁ candō, jammi ya vēlāe uggaō gayaṇē
tabēlammiha pattō, sahiō bālāe sōmittī // PaumaCa.27

jaha āṇavēsi bhaddē!, ēva imaṁ japiūṇa sōmittī
vaṇamālāē sahiō, uvaviṭhṭhō sannigāsammi // PaumaCa.28

tē tattha samullāvaṁ, vaṇamālāsaṁsiyaṁ pakuvantā
acchanti surasaricchā, naggōhadumassa hēṭṭammi // PaumaCa.29

tāva ya vaṇamālāē, sahīō niddakkhaē viuddhāō
daṭṭhaṇa tāe sayaṇaṁ, sunnaṁ tāhē gavēsanti // PaumaCa.30

saddēṇa tāṇa suhaḍā, samuṭṭhiyā vivihapaharaṇavihatthā
pāyālabalasamaggā, tē vi gavēsanti vaṇamālaṁ // PaumaCa.31

diṭṭhā ya bhamantēhiṁ, vaṇamālā rāma-lakkhaṇā ya tahiṁ
parimuṇiyakāraṇēhiṁ, narēhi siṭṭā mahiharassa // PaumaCa.32

diṭṭhā naravaï viddhī, tuha sāmiya! sayalabandhusahiyassa
iha lakkhaṇō ya rāmō, samāgayā purisamīvammi // PaumaCa.33

sā tujjha sāmi! duhiyā, vaṇamālā appayaṁ vivāyantī
ruddhā ya lakkhaṇēṇaṁ, sā ca tahiṁ acchaī bālā // PaumaCa.34

suṇiūṇa vayaṇamēyaṁ, tāṇa dhaṇaṁ dēi naravaī tuṭṭō
cintēi ya duhiyāē, jaṁ iṭṭhasamāgamō jāō // PaumaCa.35

savāṇa vi jīvāṇaṁ, iha iṭṭhasamāgamō suhāvēi
jō puṇa havējja sahasā, sō suralōgaṁ visēsēi // PaumaCa.36

ēvaṁ mahīharanivō, bhajjāē parijaṇēṇa samasahiō
gantūṇa rāmadēvaṁ, avagr̥haï lakkhaṇasamaggaṁ // PaumaCa.37

sīyā ya samālattā, kusalaṁ paripucchiyā sarīrāi
tatthēva ṇhāṇa-bhōyaṇa-ābharaṇavihī kayā tāṇaṁ // PaumaCa.38

paḍupaḍaha-tūrasaddō, mahūsavō kāriō naravaīṇaṁ
nacantavaravilāsiṇi-jaṇēṇa bahumaṅgalāḍōvō // PaumaCa.39

kuṅkumakayaṅgarāgā, sīyāsahiyā rahēsu ārūḍhā
nayaraṁ mahīharēṇaṁ, pavēsiyā jaṇa-dhaṇāiṇṇaṁ // PaumaCa.40


[p. 284]
tē tammi ya vijayapurē, bhuñjantā uttamaṁ visayasōkkhaṁ
acchanti jahicchāē, dasarahaputtā guṇamahantā // PaumaCa.41

ēvaṁ tu puṇṇēṇa samajjiēṇaṁ, annannadēsēsu vi saṁcarantā
pāvanti sammāṇa paraṁ maṇussā, tamhā khu dhammaṁ vimalaṁ karēha // PaumaCa.42


iya paümacariē vaṇamālānāmaṁ chattīsaïmaṁ pavvaṁ samattaṁ


---------------------------------------------------------------------
[aïvīriyanikkhamaṇa pavvaṁ]

aha annayā sahāē, rāhava-lacchīharāṇa pañcakkhaṁ
turiyaṁ ca lēhavāhō, samāgaō mahiharaṁ namaï // PaumaCa.1

lēhaṁ samappiūṇaṁ, sō cēva ya āsaṇē suhaniviṭṭhō
naravaïdinnāēsō, vāyaï sēṇāvaī lēhaṁ // PaumaCa.2

asthi sirīaïviriō, nandāvattē nandāvattē purē mahārāyā
paṇaüttamaṅganaravaï-maüḍataḍōhaṭhṭhacalaṇajuō // PaumaCa.3

bharahēṇa saha virōhō, mahīharaṁ āṇavēi vijayapurē
aïviriyamahārāyā, kusalēṇā''bhāsaṇaṁ kuṇaï // PaumaCa.4

jē kēiha sāmantā, sabē vi samāgayā maha samīvaṁ
caüraṅgabalasamaggā, vaṭṭanti aṇāriyā ya vasē // PaumaCa.5

añjaṇagirisarisāṇaṁ, mattāṇa gayāṇa aṭṭhahi saēhiṁ
tihi turayasahassēhiṁ, samāgaō vijayasaḍhūlō // PaumaCa.6

kalahō kēsarisahiō, mahādhaō taha raṇammi māīyā
aṅgāhivaïnarindō, saēhi chahi mattahatthīṇaṁ // PaumaCa.7

turayāṇa sahassēhiṁ, sattahi ēē lahuṁ samaṇupattā
pañcālavaī patthō, samāgaō karisahassēṇaṁ // PaumaCa.8

puṇḍapurasāmiō vi ya, samāgaō sāhaṇēṇaṁ bahuēṇaṁ
pattō ya magaharāyā, aṭṭhahiṁ dantīsahassēhiṁ // PaumaCa.9

vajaharō ya sukēsō, muṇibhaddō taha subhaddanāmō ya
nandaṇamāī ēē, jaüṇāhivaī samaṇupattā // PaumaCa.10


[p. 285]
aṇivāriyaviriō vi ya, kēsariviriō ya sīharahamāī
ēē sāhaṇasahiyā, samāgayā niyayamāulagā // PaumaCa.11

vasusāmi māridattō, ambaṭṭhō pōṭṭilō ya sōvīrō
mandaramāī ēē, samāgayā tibabalasahiyā // PaumaCa.12

ēē annē ya bahū, dasasu ya akkhōhiṇīsu paripuṇṇā
sigdhaṁ ca samaṇupattā, tiyasā viya bhōgadullaliyā // PaumaCa.13

ēēsu parimiō haṁ, bharahaṁ icchāmi raṇamuhē jēuṁ
mahihara! lēhadarisaṇē, āgantavaṁ taē sigdhaṁ // PaumaCa.14

parivāiyammi lēhē, jāva cciya mahiharō na ullavaï
tāva cciya taṁ purisaṁ, vayaṇamiṇaṁ lakkhaṇō bhaṇaï // PaumaCa.15

aïviriyassa kimatthaṁ, bharahassa ya jēṇa viggahō jāō
ēyaṁ sāhēhi phuḍaṁ, bhadda! mahaṁ kōugaṁ paramaṁ // PaumaCa.16

ēvaṁ ca bhaṇiyamēttē, vāugaī sāhiuṁ aha pavattō
maha sāmiēṇa dūō, visajjiō bharaharōyassa // PaumaCa.17

aha sō subuddhināmō, bharahaṁ gantūṇa bhaṇaï vayaṇāī
aïviriēṇa suṇijja u, dūō haṁ pēsiō tujjha // PaumaCa.18

sō āṇavēi dēvō, bharaha! tuma majjha kuṇasu bhiccattaṁ
ahavā puriṁ aōjhaṁ, mōttūṇaṁ vaccasu vidēsaṁ // PaumaCa.19

suṇiūṇa vayaṇamēyaṁ, sattugdhō rōsapūriyāmarisō
aha uḍhiō turantō, jaṁpantō pharusavayaṇāī // PaumaCa.20

na ya tassa bharahasāmī, kuṇaī bhiccattaṇaṁ kupurisassa
kiṁ kēsari bhayabhīō, vaccaï pāsaṁ siyālassa? // PaumaCa.21

ahavā tassā''sannaṁ, maraṇaṁ jēṇērisāī bhāsēi
pittajarēṇa va gahiō, aṇappavasagō dhuvaṁ jāō // PaumaCa.22

dūēṇa vi paḍibhaṇiō, kiṁ gajjasi ēttha attaṇō gēhē?
jāva cciya aïviriyaṁ, na pēcchasī raṇamuhē ruṭuṁ // PaumaCa.23

ēvaṁ ca bhaṇiyamēttē, ghēttu calaṇēsu kaḍḍiō dūō
suhaḍēsu nayaramajjhē, nīō cciya hammamāṇō sō // PaumaCa.24

sō tēhi vimāṇēuṁ, mukkō rayarēṇudhūliyasarīrō
gantūṇa sabamēyaṁ, kahēi niyagassa sāmissa // PaumaCa.25

mahayā balēṇa bharahō, viṇiggaō takkhaṇaṁ puravarīō
aïviriyassa abhimuhō, raṇarasakaṇḍu ca vahamāṇō // PaumaCa.26


[p. 286]
sōūṇa mihilasāmī, kaṇagō saha sāhaṇēṇa saṁpattō
sīhōyaramāīyā, suhaḍā bharahaṁ samallīṇā // PaumaCa.27

aïviriō vi narindō, dūēṇa vimāṇiēṇa āruṭṭhō
bharahassa savaḍahuttō, viṇiggaō niyayanayarāō // PaumaCa.28

āgacchāmi lahuṁ ciya, ēttō lēhāriyaṁ visajjēuṁ
sō mahiharō narindō, bhaṇiō rāmēṇa ēgantē // PaumaCa.29

bharahassa jaṁ sakajaṁ, taṁ ciya amhāṇa sāhaṇīyaṁ tu
pacchannaēhi gantuṁ, aïviriō cēva hantabō // PaumaCa.30

accha suhaṁ bīsatthō, mahihara! puttēhi tujjha sahiō haṁ
vaccāmi tassa pāsaṁ, tēṇa vi aṇumaniō rāmō // PaumaCa.31

ēva bhaṇiūṇa tō sō, ārūḍhō rahavaraṁ saha piyāē
mahiharasuēhi sumayaṁ, vaccaï tō lakkhaṇasamaggō // PaumaCa.32

nandāvattapuraṁ tē, mahiharaputtā gayā saha balēṇaṁ
āvāsiyā ya ēttō, paümō vi tahiṁ suhāsīṇō // PaumaCa.33

tiṇhaṁ pi samullāvō, aïviriyaṣarājaē nisāsamaē
tō bhaṇaï jaṇayataṇayā, rāghava! vayaṇaṁ nisāmēhi // PaumaCa.34

aïviriō vi hu subaï, bahusuhaḍasahassajaṇiyaparivārō
kaha taṁ jiṇijja bharahō, thēvēṇa balēṇa saṁgāmē? // PaumaCa.35

cintēha taṁ uvāyaṁ, aïviriō jēṇa jippaī pāvō
ēvaṁ ca parigaṇēuṁ, adīhasuttaṁ kuṇaha kajjaṁ // PaumaCa.36

tō bhaṇaï lacchinilaō, kiṁ dīṇaṁ ēva jaṁpasē bhaddē!
pāvaṁ ca appaviriyaṁ, viṇijjiyaṁ pēcchasū acirā // PaumaCa.37

aha bhaṇaï paümanāhō, lakkhaṇa! nisuṇēhi raṇamuhē bharahō
aïviriēṇa jaï jiō, tō amhaṁ kiṁ va jīēṇaṁ? // PaumaCa.38

annaṁ pi suṇasu lakkhaṇa!, sattugghēṇaṁ tu jaṁ kayaṁ kajjaṁ
dāūṇa ya ukkhandaṁ, sibirāō sāhaṇaṁ haṇaï // PaumaCa.39

sahasā nisāsu gantu, samayaṁ ciya ruddabhūiṇā sibiraṁ
hayavihayavipyaraddhaṁ, kāūṇa bhaḍē vigayajīē // PaumaCa.40

caüsaṭṭhisahassāī, turayāṇaṁ gayavarāṇa sattasayā
bhuyabalaviṇijjiyā tē, nīyā bharahassa pāsammi // PaumaCa.41

ēvaṁ kayasāmatthā, rayaṇī gamiūṇa tattha paḍibuddhā
gantūṇa jiṇaharaṁ tē payaō vandanti parituṭṭhā // PaumaCa.42

jāva niṇavandaṇaṁ tē, kuṇanti tāvā''gayā bhavaṇapālī
diṭṭhā asivarahatthā, dēvī divēṇa rūvēṇaṁ // PaumaCa.43


[p. 287]
sā bhaṇaï tujjha rāghava! aïviriyaṁ takkhaṇē vasē kāuṁ
karayalakayañjaliuḍaṁ, sigdhaṁ calaṇēsu pāḍēmi // PaumaCa.44

tō dēvayāe ēttō, sigdhaṁ purisāṇa mahiliyārūvaṁ
lakkhaṇasahiyāṇa kayaṁ, suravahusarisaṁ maṇabhirāmaṁ // PaumaCa.45

puṇaravi namiūṇa jiṇaṁ, rāmō taṁ naṭṭiyājaṇaṁ ghēttu
pacchannadēhadhārī, rāyaharaṁ patthiō sahasā // PaumaCa.46

diṭṭhō sabhāe rāyā, āḍhattā nacciuṁ ṭhiyā samuhā
taggayamaṇēṇa ēttō, diṭṭhā lōgēṇa aïrūvā // PaumaCa.47

gandhavaṁ tu pagīyaṁ, mahuraṁ sattasaragamayasaṁjuttaṁ
bahuvihaviyappakuharaṁ, haraï maṇaṁ muṇivarāṇaṁ pi // PaumaCa.48

aha nacciuṁ pavattā, ēttō sā naṭṭiyā laliyarūvā
rattuppalabaliyammaṁ va dēi calaṇēsu viyarantī // PaumaCa.49

nayaṇakaḍakkhukkhēvaṇa-līlāpaviyambhamāṇakara-caraṇā
isihasiyathaṇukampaṇa-bhamuhāsaṁcārarasabhāvā // PaumaCa.50

paribhamaï jattha jattha ya, naccantō naṭṭiyā maṇabhirāmā
kuṇaï jaṇō ēgamaṇō, dilui tatthēva tatthēva // PaumaCa.51

gāyaï usabhāīṇaṁ, jiṇāṇa cariyāī tiṇṇasaṅgāṇaṁ
pariōsiō ya lōgō, sabō vi ya naravaīṇa samaṁ // PaumaCa.52

tō naṭṭiyā pavuttā, aïviriyaṁ kiṁ tumē samāḍhattaṁ
bharahēṇa saha virōhō, akittikaraṇō ya lōgammi? // PaumaCa.53

ēvaṁ gaē vi viṇayaṁ, bharahassa tumaṁ karēhi gantūṇaṁ
bhiñcattaṇaṁ ca vavasasu, naï icchasi attaṇō jōyaṁ // PaumaCa.54

suṇiūṇa naṭṭiyāē, imāṇi vayaṇāṇi naravaī ruṭṭhō
khuhiyā ya suhaḍapurisā, vēlā iva lavaṇatōyassa // PaumaCa.55

jāva ciya aïviriō, āyaḍḍaï asivaraṁ vahatthāē
tō naṭṭiyāe gahiō, khaggaṁ hariūṇa kēsēsu // PaumaCa.56

nīluppalasaṁkāsaṁ, khaggaṁ sā naṭṭiyā samuggiriuṁ
jaṁpaï jō maha puraō, ṭhāhī sō hōi hantavō // PaumaCa.57

sō naṭṭiyāe bhaṇiō, jaï paṇamasi bharahasāmiyaṁ gantuṁ
tō hōhī jīyaṁ tē, na puṇō annēṇa bhēēṇaṁ // PaumaCa.58

hāhākāramuharavō, lōgō bhayavihalavēviyasarīrō
bhaṇaï mahacchēramiṇaṁ, cāraṇakannāe vavariyaṁ // PaumaCa.59


[p. 288]
tō karivaraṁ vilaggō, aïviriyaṁ gēṇhiuṁ paümaṇāhō
gantūṇa cēiyaharaṁ, tatthōiṇṇō kuṇaï pūyaṁ // PaumaCa.60

sīyāe samaṁ rāmō, thōūṇa jiṇaṁ visuddhabhāvēṇaṁ
varadhammaṁ āyariyaṁ, paṇamaï ya puṇō payattēṇaṁ // PaumaCa.61

taṁ lakkhaṇakaragahiyaṁ, aïviriyaṁ pēcchiūṇa jaṇayasuyā
bhaṇaï ya mēllēhi lahuṁ, ēsa ṭhiī hōi suhaḍāṇaṁ // PaumaCa.62

jē sababhūyasaraṇā, sāhū tava-niyama-saṁjamābhirayā
tāṇa vi khalō khalāi ya, kā saṇṇā patthivajaṇēṇaṁ? // PaumaCa.63

ēvabhaṇiē vimukkō, aïviriō lakkhaṇēṇa kayasamaō
bharahassa hōhi bhiccō, gaccha tumaṁ kōsalā nēyarī // PaumaCa.64

ēvaṁ vimukka santō, aïviriō rāghavaṁ paṇamiūṇaṁ
saṁvēgasamāvannō, paḍibuddhō takkhaṇaṁ cēva // PaumaCa.65

paümēṇa taō bhaṇiō, mā gēṇhasu ēsa dukkarā cariyā
bharahassa vasē hōuṁ, bhuñjasu ya tumaṁ mahābhōgaṁ // PaumaCa.66

aïviriō vi ya bhaṇiō, diṭṭhō rajjassa ajja paramatthō
saṁsārabhaübiggō, gēṇhāmiha dēva! pavajaṁ // PaumaCa.67

rajjē vijayarahaṁ sō, puttaṁ ṭhaviūṇa vigayasuyanēhō
āyariyaṣāyamūlē, aïviriō gēhaē dikkhaṁ // PaumaCa.68

kuṇaï tavaṁ nīsaṅgō, jattha'tthamiō jiindiō dhōrō
viharaï vasuṁdharaṁ sō, sīhō iva nibbhaō samaṇō // PaumaCa.69

cāritta-nāṇa-tava-saṁjama-sīlajuttō, chaṭṭa'hamēsu niyayaṁ parikhīṇadēhō
raṇṇē guhāsu vasahiṁ ca karēi dhīrō, ēvaṁguṇō vimalanāṇadharō tivijjō // PaumaCa.70


iya paümacariē aïviriyanikkhamaṇaṁ nāma sattatīsaïmaṁ pavvaṁ samattaṁ


---------------------------------------------------------------------

[p. 289]
[jiyapaümāvakkhāṇaṁ]

aha ēttō vijayarahō, raïmālā nāma attaṇō bahiṇī
suravahusamāṇarūvā, dēi cciya lacchinilayassa // PaumaCa.1

taṁ icchiūṇa kannaṁ, viṇiggayā dō vi sīyasaṁjuttā
saṁpattā vijayapuraṁ, ciṭṭhanti tahiṁ jahicchāē // PaumaCa.2

aïviriyaṁ pabaïyaṁ, sōūṇaṁ naṭṭiyānimittammi
sattagghayaṁ hasantaṁ, bharahō vārēi maïkusalō // PaumaCa.3

dhannō sō aïviriō, mā hasasu kumāra! mūḍhabhāvēṇaṁ
mōttūṇa visayasukkhaṁ, jō jiṇadikkhaṁ samaṇupattō // PaumaCa.4

jāva ciya ēsa kahā, vaṭṭaï tāvā''gaō saha balēṇaṁ
pavisaï narindabhavaṇaṁ, vijayarahō pēcchaī bharahaṁ // PaumaCa.5

kāūṇa sirapaṇāmaṁ, uvaviṭhṭhō tassa pāyamūlammi
sammāṇaladdhaṣasarō, vijayarahō patthivaṁ bhaṇaï // PaumaCa.6

raïmālāe kaṇiṭṭhā, nāmēṇaṁ vijayasundarī kannā
sā tujjha maē dinnā, kuṇasu avigghēṇa kallāṇaṁ // PaumaCa.7

tīē pāṇiggahaṇaṁ, bharahō kāūṇa paramariddhīē
aïviriyassa sayāsaṁ, vaccaï turaēsu vēgēṇaṁ // PaumaCa.8

saṁpattō naravasabhō, pēcchaï girikandarē samaṇasīhaṁ
samasattu-bandhuhiyayaṁ, samasuha-dukkhaṁ bhayavimukkaṁ // PaumaCa.9

pāēsu tassa paḍiō, bharahō sāmanta-jaṇavayasamēō
thōvantaraṁ niviṭṭhō, tassa guṇukittaṇaṁ kuṇaï // PaumaCa.10

nāha! tuma aïviriō, ēkkō cciya ēttha tihuyaṇē sayalē
jō niyayarāyariddhi, avahatthēūṇa pavaïō // PaumaCa.11

māṇusajammassa phalaṁ, dhīra! tumē pāviyaṁ niravasēsaṁ
taṁ khamasu majjha supurisa!, jaṁ ducariyaṁ kayaṁ kiṁci // PaumaCa.12

taṁ paṇamiūṇa samaṇaṁ, bharahō paḍiyāgaō pasaṁsantō
pavisaraï niyayanayariṁ, purajaṇaabhiṇandiō muiō // PaumaCa.13

sō vijayasundarīē, sahiō rajjaṁ mahāguṇaṁ bharahō
bhuñjaï surō va saggē, paṇamiyasāmantavāvīḍhō // PaumaCa.14


[p. 290]
gamiūṇa kaṁci kālaṁ, vijayapurē mahiharaṁ bhaṇaï rāmō
hiyaïcchiyaṁ ṣaēsaṁ, avassa amhēhi gantabaṁ // PaumaCa.15

sōūṇa gamaṇasajjē, vaṇamālā lakkhaṇaṁ bhaṇaï muddhā
pūrēhi majjha supurisa!, maṇōrahā jē kayā puvaṁ // PaumaCa.16

lacchīharō pavuttō, mā hu visāyassa dēhi attāṇaṁ
kāūṇa ahiṭṭhāṇaṁ, jāva ahaṁ paḍiniyattāmi // PaumaCa.17

sammattavajjiyāṇaṁ, jā havaï gaī narāṇa sasivayaṇē!
tamahaṁ baccēja piē!, jaï! nā''gacchāmi tuha pāsaṁ // PaumaCa.18

amhēhi rakkhiyavaṁ, vayaṇaṁ tāyassa nicchiyamaṇēhiṁ
navaraṁ puṇa gantūṇaṁ, tattha avassaṁ niyattē haṁ // PaumaCa.19

sō ēvamāiēhiṁ, vayaṇasahassēhi tattha vaṇamālaṁ
saṁthāvēūṇa gaō, sōmittī rāghavasamīvaṁ // PaumaCa.20

tattō tē suttajaṇē, sīyāe samaṁ viṇiggayā saṇiyaṁ
aḍavipahēṇa payaṭṭā, bhuñjantā taruvaraphalāī // PaumaCa.21

taṁ vōliūṇa raṇaṁ, pattā visayassa majjhayārē'ttha
khēmañjalīpuraṁ tē, tatthujāṇē suhaniviṭhṭhā // PaumaCa.22

taṁ lakkhaṇamuvaṇīyaṁ, āhāraṁ bhuñjiuṁ jahicchāē
samayaṁ jaṇayasuyāē, ciṭṭhaï ya halāuhō gāmē // PaumaCa.23

aha lakkhaṇō aṇujjaṁ, maggēūṇaṁ sahōyaraṁ ēttō
varabhavaṇasamāiṇṇaṁ, pavisaï khēmañjalīnayaraṁ // PaumaCa.24

tattha sabhāvullaviyaṁ, narassa suṇiūṇa lakkhaṇō vayaṇaṁ
kō sahaï sattipaharaṁ, narindamukkaṁ mahiliyatthē? // PaumaCa.25

sōūṇa vayaṇamēyaṁ, pucchaï lacchīharō tayaṁ purisaṁ
kō vi hu dēi pahāraṁ?, kā sattī? kā va sā mahilā? // PaumaCa.26

sō bhaṇaï sattudamaṇō, rāyā bhajjā ya tassa kaṇayābhā
jiyaṣaümā vi ya dhūyā, visakannā sā ihaṁ nayarē // PaumaCa.27

jō sahaï sattipaharaṁ, imassa rāyassa kaḍhiṇakaramukkaṁ
tassēsā jiyapaümā, dēi cciya kiṁ tumē na suyaṁ? // PaumaCa.28

sōūṇa taṁ sarōsō, vimhiyahiyaō ya lakkhaṇō turiyaṁ
pavisaï narindabhavaṇaṁ, tīē kaē pavarakannāē // PaumaCa.29

indīvaraghaṇasāmaṁ, jiyasattū pēcchiūṇa sirinilayaṁ
bhaṇaï ya uvaṇēha lahuṁ, ēyassa varāsaṇaṁ ēttō // PaumaCa.30


[p. 291]
bhaṇiō ya naravaīṇaṁ, kattha tumaṁ āgaō si? kiṁ nāmaṁ?
kēṇēva kāraṇēṇaṁ, bhamasi mahiṁ jēṇa ēgāgī? // PaumaCa.31

bharahassa ahaṁ dūō, pattō haṁ ēttha kāraṇavasēṇaṁ
tuha duhiyamāṇabhaṅgaṁ, karēmi gavaṁ vahantīē // PaumaCa.32

jō majjha sattipaharaṁ, sahaï narō gāḍhakarayalavimukkaṁ
sō navari māṇabhaṅgaṁ, kuṇaï ya natthēttha saṁdēhō // PaumaCa.33

bhaṇaï taō lacchiharō, ēkkāē kiṁ va majjha sattīē?
muñcasu pañca narāhiva!, sattīō mā cirāvēhi // PaumaCa.34

vaṭṭaï jāvullāō, tāva gavakkhantarēṇa jiyapaümā
aha purisavēsaṇī taṁ, mōttūṇa niēi lacchiharaṁ // PaumaCa.35

raïūṇa añjaliuḍaṁ, kuṇaï paṇāma pasannahiyayā sā
sannāe lakkhaṇō cciya, bhaṇaï bhayaṁ muñca pasayacchi! // PaumaCa.36

lacchīharēṇa bhaṇiō, kiṁ paḍivālēsi ajja vi thirattaṁ?
muñcasu aridamaṇa! tuma, maha sattī viulavacchayalē // PaumaCa.37

ēvaṇiō narindō, ruṭṭhō ābandhiūṇa parivēḍhaṁ
jaliyāṇalasaṁkāsaṁ, uggiraï taō mahāsatti // PaumaCa.38

raïūṇa ya vaïsāha, ṭhāṇaṁ sattuṁdamō muyaï sattiṁ
dāhiṇakarēṇa sō vi ya, gēṇhaï sattī ayattēṇaṁ // PaumaCa.39

vāmakarēṇa ya bīyaṁ, dharēi kakkhantarēṇa dō annā
sōhaï caüdantasamō, sarisō ērāvaṇō cēva // PaumaCa.40

saṁkuddhābhōgisamā, saṁpattā pañcamā mahāsattī
dasaṇēṇa sā vi gēṇhaï, māsaṁ piva sīhasarabhēṇaṁ // PaumaCa.41

tattō gayaṇayalatthā, dēvā muñcanti kusumavaravāsaṁ
jayasadaṁ kuṇamāṇā, pahaṇanti ya dunduhī annē // PaumaCa.42

bhaṇiō ya lakkhaṇēṇaṁ, aridamaṇa! paḍiccha sattipaharaṁ mē
suṇiūṇa vayaṇamēyaṁ, bhīō rāyā saha jaṇēṇaṁ // PaumaCa.43

tattō sā jiyapaümā, avaṭṭhiyā lakkhaṇassa pāsammi
sōhaï surāhivassa va, dēvī divēṇa rūvēṇaṁ // PaumaCa.44

suhaḍāṇa jaṇavayamsa ya, puraō sattuṁdamassa kannāē
sundararūvāvayavō, sayaṁvarō lakkhaṇō gahiō // PaumaCa.45

bhaṇaï viṇaōṇayaṅgō, sōmittī naravaī! khamējjāsu
jaṁ kiṁci vi ducariyaṁ, māma! tumaṁ vavasiyaṁ amhē // PaumaCa.46

sattadamaṇō vi ēvaṁ, taṁ khāmēūṇa mahuravayaṇēhiṁ
bhaṇaï ya varakallāṇaṁ, kuṇasu ihaṁ majjha dhūyāē // PaumaCa.47


[p. 292]
bhaṇaï taō sōmittī, maha jēṭṭhō ciṭṭhaī varujjāṇē
sō jāṇaï paramatthaṁ, taṁ pucchasu naravaī gantuṁ // PaumaCa.48

āruhiūṇa rahavaraṁ, jiyapaümā lakkhaṇēṇa samasahiyā
paümassa sanniyāsaṁ, rāyā ya gaō samantijaṇō // PaumaCa.49

jiyapaümāe samāṇaṁ, sōmittī rahavarāu ōyariṅa
namiūṇa rāmadēvaṁ, sīyāsahiyaṁ ciya niviṭṭhō // PaumaCa.50

sattudamaṇō vi rāyā, pariyaṇa-sāmanta-bandhujaṇasahiō
paümassa calaṇajuyalaṁ, paṇamiya tatthēva uvaviṭhṭhō // PaumaCa.51

tattha'cchium̐ khaṇēkaṁ, paripucchēūṇa dēhakusalāī
paümō sīyāe samaṁ, pavēsiō raïṇā nayaraṁ // PaumaCa.52

jaṇiō ya mahāṇandō, naravaïṇā haṭṭa-tuṭṭhamaṇasēṇaṁ
tūrasahassasamāhaya-naccantajaṇēṇa aïrammō // PaumaCa.53

tattha'cchiūṇa kālaṁ, kēttiyamēttaṁ pi bhōgadullaliyā
kāūṇa saṁpahāraṁ, gamaṇēkkamaṇā varakumārā // PaumaCa.54

jiyapaümā virahāṇala-bhīyā daṭṭa ṇa bhaṇaï sōmittī
āsāsiuṁ payaṭṭō, jaha vaṇamālā tahā sā vi // PaumaCa.55

sīyā-lakkhaṇasahiō, paümō nagarāu niggaō rattiṁ
dāūṇa addhiiṁ sō, sabassa vi nayaralōyassa // PaumaCa.56

parabhavasukaēṇaṁ tē mahāsattimantā, jaï vi viharamāṇā janti annannadēsaṁ
taha vi samaṇuhōntī sōkkha-sammāṇa-dāṇaṁ, jaṇiyavimalakittī rāma-sōmittiputtā // PaumaCa.57


iya paümacariē jiyapaümāvakkhāṇaṁ nāma aṭṭhatīsaïmaṁ pavvaṁ samattaṁ


---------------------------------------------------------------------
[dēsabhūsaṇa-kulabhūsaṇavakkhāṇaṁ]

aha tē bahuvihataruvara-valli-layākusumagandhariddhillaṁ
vaccanti dasarahasuyā, līlāyantā mahāaḍaviṁ // PaumaCa.1


[p. 293]
dēvōvaṇīyabhōgā, sarīraüvagaraṇajaṇiyamāhappā
dhaṇurayaṇagahiyahatthā, sīhā iva nibbhayā dhīrā // PaumaCa.2

katthaï jalaharasāmā, katthaï giridhāuviddumāvayavā
katthaï kusumabharēṇaṁ, dhavalavalāyacchaviṁ vahaï // PaumaCa.3

ēvaṁ kamēṇa aḍaviṁ, vōlēūṇaṁ ca tattha saṁpattā
vaṁsaïrisanniyāsē, nayara vaṁsatthalaṁ nāmaṁ // PaumaCa.4

tāva cciya nayarajaṇō, āgacchaï abhimuhō aïbahuttō
annōnnaturiyavēgō, dihrō sahasā palāyantō // PaumaCa.5

tō rāghavēṇa ēkō, purisō paripucchiō imō lōgō
kassa bhaēṇa palāyaï , ēyaṁ sāhēhi mē sigdhaṁ // PaumaCa.6

sō bhaṇaï ajja divasō, taïō baṭṭaï imammi girisiharē
nisuṇijjaï aïghōrō, saddō lōgassa bhayajaṇaṇō // PaumaCa.7

jaï kōi ajja ratti, ēhii amhaṁ vahujayamaīō
tassa bhaēṇa palāyaï, ēsa jaṇō naravaïsamaggō // PaumaCa.8

suṇiūṇa vayaṇamēyaṁ, jaṇayasuyā bhaṇaï rāghavaṁ ēvaṁ
amhē vi palāyāmō, jattha imō jāi nayarajaṇō // PaumaCa.9

bhaṇiyā ya rāghavēṇaṁ, sundari! kiṁ supurisā palāyanti?
maraṇantiē vi kajjē, āvaḍiē ahimuhā hōnti // PaumaCa.10

ēvaṁ vārijantō, paümō sōmittiṇā samaṁ caliō
vaṁsaïrissa abhimuhō, jaṇayasuyaṁ maggaō ṭhaviuṁ // PaumaCa.11

āruhiūṇa pavattā, visamasilā-sihara-nijjharāiṇṇaṁ
gayaṇayalamaṇulihanta, vaṁsagiriṁ gahagaṇāsannaṁ // PaumaCa.12

hatthāvalambiyakarā, katthaï visamē bhuyāsu ukkhiviuṁ
kahakaha vi pabayabaraṁ, rāmēṇaṁ vilaïyā sōyā // PaumaCa.13

tē tattha girivarōvari, navaraṁ pēcchanti dōṣṇi muṇivasabhē
lambiyakaraggajuyalē, jhāṇōvagaē vigayamōhē // PaumaCa.14

jaṇayataṇayāe sahiyā, dōṇi vi gantūṇa sababhāvēṇaṁ
sīsakayañjalimaülā, abaṭṭhiyā tāṇa āsannē // PaumaCa.15

tāva ya pēcchanti bahū, samantaō bhamarakajjalasavaṇṇē
nāgē uttāsaṇaē, ghōraravaṁ cēva kuṇamāṇē // PaumaCa.16

nāṇāvaṇṇēhi ya viñchiēhiṁ taha ghōṇasēhi ghōrēhiṁ
parivēḍhiyā muṇī tē, palōiyā dasarahasuēhiṁ // PaumaCa.17


[p. 294]
dhaṇuvaggēhi vihaḍiuṁ, viñchiya nāgē ya sabaō dūraṁ
jāyā lakkhaṇapaümā, pasannahiyayā taō dō vi // PaumaCa.18

pakkhāliūṇa rāmō, nijjharasalilēṇa sāhucalaṇajuē
lakkhaṇasamappiēhiṁ, accēi ya vallikusumēhiṁ // PaumaCa.19

sattisarisaṁ ca ēttō, kuṇanti muṇivandaṇaṁ paramatuṭṭhā
jaṇayataṇayāe samayaṁ, halahara-nārāyaṇā dō vi // PaumaCa.20

vīṇā maṇōharasarā, paümō ghēttūṇa vāyaī vihiṇā
sāhuguṇasaṁpaüttaṁ, gāyaï gēyaṁ ca bahubhēyaṁ // PaumaCa.21

bhāvēṇa jaṇayataṇayā, muṇipuraō nacciuṁ samāḍhattā
līlā-vilāsa-abhiṇaya, dāvēntī calacalantōrū // PaumaCa.22

tāva cciya atthāō, maïlantō ambaraṁ diyasanāhō
uvasaggassa va bhīō, kiraṇabalēṇaṁ samaṁ naṭṭhō // PaumaCa.23

sahasā samōtthayaṁ ciya, gayaṇayalaṁ bhūyasayasahassēsu
dāḍhāsaṁghaṭuṭṭhiya-huyavahajālaṁ muyantēsu // PaumaCa.24

muñcanti sira-kalēvara-javāī bahuvihāī aṅgāī
ghaṇavinduruhiravāsaṁ, vāsanti ya taḍataḍārāvaṁ // PaumaCa.25

kēī tisūlahatthā, annē asi-kaṇaya-tōmarakaraggā
mukkaṭṭahāsabhīsaṇa-saṁkhōbhiyadasadisāyakkā // PaumaCa.26

gaya-vaggha-sīha-cittaya-sivāmuhujjaliyabhīsaṇāyārā
aha khōbhiuṁ pavattā, bhūyā samaṇē samiyapāvē // PaumaCa.27

ālōiūṇa sīyā, aṇēyavēyāla-bhūyasaṁghaṭṭa
naccaṇavihiṁ pamōttu, bhīyā rāmaṁ samallīṇā // PaumaCa.28

bhaṇiyā ya rādhavēṇaṁ, ciṭṭhasu bhaddē! muṇīṇa pāmūlē
ahayaṁ puṇa uvasaggaṁ, lakkhaṇasahiō paṇāsēmi // PaumaCa.29

ghēttūṇa dhaṇuvarāī, dōhi vi apphāliyāiṁ aïgāḍhaṁ
saddēṇa tēṇa sēlō, najjaï ākampiō sayalō // PaumaCa.30

aha sō jōisavāsī, dēvō aṇalappabhō tti nāmēṇaṁ
avahivisaēṇa jāṇaï, halahara-nārāyaṇā ēē // PaumaCa.31

māyāviguviyaṁ taṁ, uvasaggaṁ muṇivarāṇa avahariuṁ
vaccaï niyayavimāṇaṁ, gayaṇaṁ pi sunimmalaṁ jāyaṁ // PaumaCa.32


[p. 295]
jaṇiē ya pāḍihērē, halahara-nārāyaṇēhi sāhūṇaṁ
kammassa khayavasēṇaṁ, uppannaṁ kēvalannāṇaṁ // PaumaCa.33

tattō ya caünikāyā, samāgayā suragaṇā naragaṇā ya
thōūṇa samaṇasīhē, jahāvihaṁ cēva uvaviṭṭhā // PaumaCa.34

kāūṇa kēvalīṇaṁ, yā namiūṇa savabhāvēṇaṁ
sīyāe dō vi pāsē, uvaviṭṭhā rāma-sōmittī // PaumaCa.35

tō suragaṇāṇa majjhē, paümō pucchaï mahāmuṇō ēttō
ajja nisāsuvasaggō, kēṇa kaō bhē apuṇṇēṇaṁ? // PaumaCa.36

aha sāhiuṁ pabattō, kēvalanāṇī parabbhavasamūhaṁ
asthi cciya vikkhāyā, nayarī vi hu paümiṇī nāmaṁ // PaumaCa.37

taṁ bhuñjaï varanayariṁ, narāhivō vijayapavaō nāmaṁ
suravahusamāṇarūvā, mahilā vi ya dhāriṇī tassa // PaumaCa.38

tatthēva vasaï dūō, amayasarī vivihasatthamaïkusalō
uvaōgā sē ghariṇī, tīē dō sundarā puttā // PaumaCa.39

udiō ttha habaï ēkkō, biiō muiō tti nāma nāmēṇaṁ
sō naravaīṇa dūō, pavēsiō dūyakajjēṇaṁ // PaumaCa.40

vasubhūīṇa samāṇaṁ, mittēṇaṁ kavaḍapīiṣamuhēṇaṁ
vaccaï paravisayaṁ sō, aṇudiyahaṁ dēhasōkkhaṇaṁ // PaumaCa.41

vippō vi ya vasubhūī, āsattō tassa mahiliyāe samaṁ
dūyaṁ hantūṇa taō, rayaṇīsu chalēṇa viṇiyattō // PaumaCa.42

sāhēi ya vasubhūī, jaṇassa viṇiyattiō ahaṁ tēṇaṁ
dūyaghariṇōe samayaṁ, kuṇaï ya sō duṭṭhamantaṇayaṁ // PaumaCa.43

uvaōgā bhaṇaï taō, ēē hantūṇa dō vi puttē haïṁ
bhuñjāmi tumē samayaṁ, bhōgaṁ nikkaṇṭayaṁ suiraṁ // PaumaCa.44

taṁ bambhaṇīe savaṁ, raïē vasubhūimahiliyāē u
īsāluṇīe siṭuṁ, uiyassa ya jaṁ jahāvattaṁ // PaumaCa.45

tō rōsavasagaēṇaṁ, udiēṇaṁ asivarēṇa tikkhēṇaṁ
sō māriō kuvippō, mēcchō pallimmi uppannō // PaumaCa.46

aha annayā kayāī, cāuvaṇṇēṇa samaṇasaṅghaṇaṁ
maïvaddhaṇō susāhū, samāgaō paümiṇiṁ nayariṁ // PaumaCa.47

āsi tayā vikkhāyā, aṇuddharā nāma sayalagaṇapālō
dhammajjhāṇōvagayā, vacchallapabhāvaṇujjuttā // PaumaCa.48


[p. 296]
sō samaṇasaṅghasahiō, sāhū maïvaddhaṇō varujjāṇē
uvaviṭhṭhō gaṇajēṭṭhō, tasapāṇavivajiuddēsē // PaumaCa.49

ujjāṇavālaēṇaṁ, sirṭa gantūṇa naravarindassa
sāmiya vasantatilaē, ujjāṇē āgayā samaṇā // PaumaCa.50

sōūṇa vayaṇamēyaṁ, narāhivō vijayapavaō gantuṁ
maïvaddhaṇamāīē, paṇamaï samaṇē samiyapāvē // PaumaCa.51

namiūṇa muṇivarinda, jaṁpaï bhōgēsu majjha ahilāsō
bhayavaṁ! sāhavacariyaṁ, asamatthō dhāriuṁ ahayaṁ // PaumaCa.52

bhaṇaï muṇī muṇiyatthō, naravaï! jā ēsa bhōgataṇhā tē
bhavasayasahassajaṇaṇī, saṁsāranibandhaṇakarī ya // PaumaCa.53

gayakaṇṇatālasarisaṁ, vijulayācañcalaṁ havaï jīyaṁ
sumiṇasamā hōnti imē, bandhusiṇēhā ya bhōgā ya // PaumaCa.54

khaṇabhaṅgurē sarīrē, kā ēttha raī sabhāvaduggandhē
narayasaricchē ghōrē, duguñchiē kimikulāvāsē // PaumaCa.55

vasa-kalala-sēmbha-sōṇiya-muttāsuikaddamē malasabhāvē
vasiūṇa gabbhavāsē, puṇaravi taṁ cēva ahilasasi // PaumaCa.56

ēvaṁvihammi dēhē, jē purisā visayarāgamaṇurattā
tē duhasahassapaürē, ghōrē hiṇḍanti saṁsārē // PaumaCa.57

ēvaṁ ciya maṇahatthiṁ, baccantaṁ visayasaṁkaḍaṣahēsu
vēraggabalasamaggō, dharēhi nāṇaṅkusēṇa tumaṁ // PaumaCa.58

paṇamasu jiṇaṁ narāhiva, bhatti kāūṇa vajjiya kudiṭṭhī
saṁsārasalilanāhaṁ, jēṇa avigghēṇa uttarasi // PaumaCa.59

mōhārimahāsēnnaṁ, hantūṇaṁ saṁjamāsiṇā sigdhaṁ
ajjhāsiya siddhipuraṁ, karēha rajaṁ bhayavimukkaṁ // PaumaCa.60

jaṁ ēva muṇivarēṇaṁ, bhaṇiō cciya vijayapavaō rāyā
saṁvēgasamāvannō, muṇissa pāsammi nikkhantō // PaumaCa.61

tē vi tahiṁ jiṇavihiyaṁ, nāṇaṁ sōūṇa bhāyarō dō vi
vēraggajaṇiyakaruṇā, samaṇattaṁ jāva paḍivannā // PaumaCa.62

sammēyapavayaṁ tē, vandaṇahēummi tattha vacantā
maggāō panbhaṭṭhā, isiṇḍapalliṁ samaṇupattā // PaumaCa.63

jō vi ya sō vasubhūī, mēcchō tē sāhavē tahiṁ daṭuṁ
saviūṇa samāḍhattō, kakasa-pharusēhi vayaṇēhiṁ // PaumaCa.64


[p. 297]
taṁ pēcchiūṇa mēcchaṁ, jīvasamāṇaṁ muṇīhi sāyāraṁ
gahiyaṁ pañcakkhāṇaṁ, paḍimājōgō ya paḍivannō // PaumaCa.65

saṁpattō ya sayāsaṁ, mēcchō hantuṁ samujjaō pāvō
sēṇāvaīṇa diṭṭhō, nivāriō vihiniōgēṇaṁ // PaumaCa.66

paümō muṇiṁ pavuttō, ēvaṁ mēcchēṇa hammamāṇā tē
sēṇāvaīṇa dōṇṇi vi, nivāriyā kēṇa kajjēṇaṁ? // PaumaCa.67

kēvalanāṇēṇa muṇī, parabhavacariyaṁ kahēi vidiyatthō
jakkhaṭṭhāṇanivāsī, sahōyarā karisayā dō vi // PaumaCa.68

vāhēṇa gahiyasantaṁ, saüṇaṁ āhārakāraṇaṭṭhāē
tē karisayā dayālū, mōllaṁ dāūṇa mōēnti // PaumaCa.69

kālaṁ kāūṇa taō, saüṇō mēcchāhivō samuppannō
tē karisayā ya dōṇi vi, jāyā udiō ya mudiō ya // PaumaCa.70

saüṇō mārijjantō, jamhā parirakkhiō karisaēhiṁ
sēṇāvaīṇa tamhā, muṇī vi parirakkhiyā taïyā // PaumaCa.71

naṁ jēṇa niyayakammaṁ, samajjiyaṁ parabhavammi jīvēṇaṁ
taṁ tēṇa pāviyava, saṁsārē paribhamantēṇaṁ // PaumaCa.72

ēvaṁ uvasaggāō, viṇiggayā sāhavō taō gantuṁ
sammēyapavaōvari, kuṇanti jiṇavandaṇaṁ payaō // PaumaCa.73

ārāhiūṇa vihiṇā, cirakālaṁ nāṇa-daṁsaṇa-carittaṁ
āukkhayammi sāhū, uvavannā dēvalōgammi // PaumaCa.74

vasubhūī vi bahuttaṁ, kālaṁ bhamiūṇa naraya-tiriēsu
pattō sumāṇusattaṁ, jaḍādharō tāvasō jāō // PaumaCa.75

kāūṇa ya bālatavaṁ, jōisavāsī surō samuppannō
nāmēṇa aggikēū, micchattamaī mahāpāvō // PaumaCa.76

bharahammi ariṭṭhapurē, piyaṁvaō nāma naravaī vasaï
tassa duvē bhajjāō, paümābhā kañcaṇābhā ya // PaumaCa.77

tē suralōgāu cuyā, paümābhāē suyā samuppannā
rayaṇaraha-vicittarahā, dēvakumārōvamasirīyā // PaumaCa.78

caviuṁ jōisiyasurō, kaṇayābhānandaṇō samuppannō
bahuguṇanihāṇabhūō, aṇuddharō nāma vikkhāō // PaumaCa.79

rajaṁ suyāṇa dāuṁ, piyaṁvaō chaddiṇāṇi jiṇabhavaṇē
saṁlēhaṇāe kālaṁ, kāūṇa surālaya pattō // PaumaCa.80


[p. 298]
tatthēva rāyadhūyā, sirippabhā nāma sirisamāṇaṅgī
taṁ magganti kumārā, rayaṇarahā-'ṇuddharā dō vi // PaumaCa.81

rayaṇarahēṇa taō sā, laddhā sōūṇa 'ṇuddharō ruṭṭhō
visayaṁ tassa samatthaṁ, balēṇa sahiō viṇāsēi // PaumaCa.82

tattō rayaṇarahēṇaṁ, gahiuṁ sō cittarahasamaṁ tēṇaṁ
kāūṇa pañcadaṇḍaṁ, nicchūḍhō niyayadēsāō // PaumaCa.83

khaliyāraṇa-avamāṇaṇa-parabhavajaṇiēṇa vaïradōsēṇa
dīhajaḍāmaüḍadharō, vakkaliṇō tāvasō jāō // PaumaCa.84

tē tattha dō vi niyayā, sahōyarā gēṇhiūṇa pavajaṁ
kālagayā suralōē, dēvā jāyā mahiḍḍīyā // PaumaCa.85

tē bhōttūṇa surasuha, caïyā siddhatthanayarasāmissa
khēmaṁkarassa puttā, jāyā vimalāe gabbhammi // PaumaCa.86

sundararūvāvayavō, paḍhamō ciya dēsabhūsaṇō nāmaṁ
kulabhūsaṇō tti vīō, guṇēhi jō bhūsiō niccaṁ // PaumaCa.87

sāyaraghōsassa taō, pāsē sikkhanti sabavijjāō
naravaïsamappiyā tē, sahōyarā tē u kayaviṇayā // PaumaCa.88

tē gurugihē vasantā, na cēva jāṇanti pariyaṇaṁ sayaṇaṁ
dēhuvagaraṇaṁ sarva, tāṇa tahiṁ cēva sannihiyaṁ // PaumaCa.89

cirakālassa kayāī, ghēttūṇa uvajjhaō kumāravarē
khēmaṁkarassa pāsē, gaō ya saṁpūiō tēṇaṁ // PaumaCa.90

vāyāyaṇabhavaṇatthaṁ, kannaṁ daṭṭha ṇa dō vi rāyasuyā
hiyaēṇa ahilasantā, aṇimisanayaṇā palōyanti // PaumaCa.91

amhē kira mahilatthē, cintāsamaṇantaraṁ gayā kannā
tāraṇa samāṇīyā, sā ēsā natthi saṁdēhō // PaumaCa.92

tāva ya vandīṇa tahiṁ, ghuṭuṁ khēmaṁkarō jayaü rāyā
vimalādēvīe samaṁ, jassēē sundarā puttā // PaumaCa.93

vāyāyaṇammi līṇā, suciraṁ kamalussavā vi varakannā
jayaü imā guṇanilayā, jīsē ēkkōyarā sūrā // PaumaCa.94

taṁ suṇiūṇa kumārā, sadaṁ vandissa sōyarā bahiṇī
jaṇanti jaō dōṇṇi vi, saṁvēgaparāyaṇā jāyā // PaumaCa.95

dhiddhī ahō! akajaṁ, sarva mōhassa vilasiyaṁ ēyaṁ
jaṁ sōyarā vi bahiṇī, ahilasiyā mayaṇamūḍhēṇaṁ // PaumaCa.96

paricintiūṇa ēyaṁ, dōṇṇi vi saṁjāyatibasaṁvēgā
sōgāuraṁ ca jaṇaṇiṁ, piyaraṁ mōttūṇa pabaïyā // PaumaCa.97


[p. 299]
khēmaṁkarō vi rāyā, puttaviōgēṇa vajjiyārambhō
saṁjama-tava-niyamaraō, mariuṁ garuḍāhivō jāō // PaumaCa.98

āsaṇakampēṇa taō, uvasamgaṁ sumariūṇa puttāṇaṁ
ētthā''gaō mahappā, havaï mahālōyaṇō ēsō // PaumaCa.99

jō vi ya aṇuddharō sō, saṅgha ghēttūṇa kōmuī nayariṁ
pattō susaṅghasahiō, jattha ya rāyā suhādhārō // PaumaCa.10

kantā sē havaï raī, bīyā avaruddhiyā mayaṇavēgā
muṇivaradattasayāsē, sammattaparāyaṇā jāyā // PaumaCa.101

aha annayā narindō, puraō mayaṇāe bhaṇaï vimhaïō
ghōraṁ tavōvihāṇaṁ, kuṇanti iha tāvasā ēē // PaumaCa.102

tō bhaṇaï mayaṇavēgō, imāṇa mūḍhāṇa kō tavō sāmi!
sammattanāṇa-daṁsaṇa-carittarahiyāṇa duṭṭhāṇaṁ? // PaumaCa.103

suṇiūṇa vayaṇamēyaṁ, ruṭṭhō cciya naravaī imaṁ bhaṇiō
acirēṇa imē pēcchasu, paḍiyā ēē carittāō // PaumaCa.104

ēva bhaṇiūṇa tō sā, sagihaṁ saṁpatthiyā nisāsamaē
dhūyā ya nāgadattā, tāvasanilayaṁ visajjēi // PaumaCa.105

gantr̥̄ṇa ya sā kannā, tāvasaguravassa jōgajuttassa
dāvēūṇa ṣavattā, dēha varakuṅkumavilittaṁ // PaumaCa.106

aśrugghāḍā thaṇayā, gayakumbhābhaṁ ca nāhiparivēḍhaṁ
viulaṁ niyambaphalayaṁ, kayalīthambhōvamē ūrū // PaumaCa.107

taṁ dadrūṇa varataṇū , khubhiō cciya tāvasō samullavaï
bālē! kassa vi duhiyā? ihāgayā kēṇa kajēṇa? // PaumaCa.108

tō bhaṇaï bāliyā sā, saraṇāgayavacchalā! nisāmēhi
ahayaṁ dōsēṇa viṇā, gihāu ammā' nicchūḍhā // PaumaCa.109

kāsāyapāuyaṅgī, ahamavi gēṇhāmi tujjha nēvacchaṁ
aṇumōēhi mahājasa!, saraṇāgayavacchalō hōhi // PaumaCa.110

jaṁ ēva bāliyāē, bhaṇiō ciya tāvasō samullavaï
kō haṁ saraṇassa piē! navaraṁ puṇa tuma mahaṁ saraṇaṁ // PaumaCa.111

ēva bhaṇiūṇa tō sō, maṇēṇa cintēi ujjuyā ēsā
uvagūhiuṁ pavattō, bhuyāsu mayaṇaggitaviyaṅgō // PaumaCa.112

mā mā na vaṭṭaï ima, kammaṁ vihivajjiyā ahaṁ kannā
gantūṇa majjha jaṇaṇī, maggasu kō amha ahigārō? // PaumaCa.113


[p. 300]
ēva bhaṇiō payaṭṭō, samayaṁ bālāe patthiō bhavaṇaṁ
vinnavaï pāyavaḍiō, vilāsiṇī! dēhi mē kannaṁ // PaumaCa.114

tāva ciya paḍhamayaraṁ, kayasaṁdēsēṇa naravarindēṇaṁ
vēsāe pāyavaḍiō, diṭṭhō sō tāvasō dhiṭṭhō // PaumaCa.115

khararajjavēsu baddhā, khaliyāraṁ pāviō pahāyammi
puhaï bhamantō ya maō, kilēsajōṇīsu uppannō // PaumaCa.116

kammaparinijjarāē, kaha vi ya maṇuyattaṇammi āyāō
dhaṇa-bandhu-sayaṇarahiō, jaṇaō vi gaō paraviēsaṁ // PaumaCa.117

jāē kumārabhāvē, hariyā jaṇaṇī vi tassa mēcchēhiṁ
aïdukkhiō samāṇō, tāvasadhamma samallīṇō // PaumaCa.118

aïkaṭṭha bālatavaṁ, vihiṇā kāūṇa āugē jhīṇē
jāō jōisavāsī, dēvō aṇalappahō nāma // PaumaCa.119

bhayavaṁ aṇantaviriō, sissēṇaṁ pucchiō vibuhamajjhē
muṇisuvayassa titthē, hōhī kō kēvalī annō? // PaumaCa.120

bhaṇaï taō'ṇantabalō, maha nivāṇaṁ gayassa hōhanti
samaṇā samāhiyamaṇā, dō vi jaṇā kēvalī ēttha // PaumaCa.121

nigganthasamaṇasīhō, paḍhamō ciya dēsabhūsaṇō nāmaṁ
kulabhūsaṇō'ttha bīō, kēvalanāṇī jaguttārō // PaumaCa.122

aṇalappabhō vi suṇiuṁ, kēvalimuhakamalaniggayaṁ vayaṇaṁ
hiyaēṇa aṇusarantō, niyayaṭṭhāṇaṁ samallīṇō // PaumaCa.123

aha annayā'vahīṇaṁ, amhē nāūṇa ēttha kayajōgā
jaṁpaï karēmi micchā, aṇantaviriyassa vayaṇaṁ taṁ // PaumaCa.124

ahimāṇēṇa turantō, ihāgaō pubavēradaḍharōsō
kāūṇa ya uvasaggaṁ, aïghōraṁ patthiō sagharaṁ // PaumaCa.125

nārāyaṇasahiēṇaṁ, rāghava! jaṁ tē kayaṁ tu vacchallaṁ
kammakkhaēṇa amhaṁ, kēvalanāṇaṁ samuppannaṁ // PaumaCa.126

suṇiūṇa ēvamāī, vēranimittaṁ tu parabhavaduhaḍhēṁ
pariharaha vērakajja, dhammēkkamaṇā sayā hōha // PaumaCa.127

ēvaṁ tē suramaṇuyā, suṇiūṇaṁ dēsabhūsaṇullāvē
bhīyā bhavadukkhāṇaṁ, sammattaparāyaṇā jāyā // PaumaCa.128


[p. 301]
tāva ya garuḍāhivaī, namiūṇaṁ kēvalī bhaṇaï rāmaṁ
nisuṇēhi majjha vayaṇaṁ, siṇēhadiṭṭhī pasārēuṁ // PaumaCa.129

jēṇaṁ tu pāḍihēraṁ, majjha suyāṇaṁ kayaṁ sumaṇasēṇaṁ
jaṁ maggasi hiyaïṭēṁ, taṁ tē vatthu paṇāmēmi // PaumaCa.130

paricintiūṇa rāmō, bhaṇaï suraṁ jaï tuma pasannō si
tō āvaīhi amhē, niyamēṇaṁ saṁbharijjāsu // PaumaCa.131

aha tē caüppayārā, dēvā namiūṇa kēvalī ṣayayā
niyayāṇiyaparikiṇṇā, jahāgayā paḍigayā sabē // PaumaCa.132

jē dēsabhūsaṇakulassa vibhūsaṇāṇaṁ, ēyaṁ suṇanti cariyaṁ suvisuddhabhāvā
tē uttamā jaṇiyadhammadhurā samatthā, buddhīphalaṁ ca vimalaṁ aṇuhōnti bhavā // PaumaCa.133


iya paümacariē dēsabhūsaṇa-kulabhūsaṇavakkhāṇaṁ nāma ēgūṇacattālaṁ pavvaṁ samattaṁ


---------------------------------------------------------------------
[rāmagiri uvakkhāṇaṁ]

suṇiūṇa paümaṇābhō, muṇivaravasabhāṇa kuṇaï jayasaī
ēttō ya samudaēṇaṁ, sō vi ya paṇaō narindēhiṁ // PaumaCa.1

vaṁsatthalapurasāmī, surappabhō naravaī bhaṇaï rāmaṁ
amha pasāō kīraü, pavisasu nayaraṁ maṇabhirāmaṁ // PaumaCa.2

suṭṭha vi patthijjantō, na paviṭhṭhō rāghavō u taṁ nayaraṁ
sabanarindēhi samaṁ, tatthēva ṭhiō jahicchāē // PaumaCa.3

nāṇāvihataruchannē, nāṇāvihapakkhikalaravuggīē
varakusumagandhapavaṇē, nijjharapavahantavimalajalē // PaumaCa.4

dappaṇayalasamasarisā, takkhaṇamēttēṇa sajjiyā bhūmō
raṅgāvalī viraïyā, dasaddhavaṇṇēṇa cuṇṇēṇaṁ // PaumaCa.5

surahisugandhēṇa puṇō, samacciyā bahuvihēhi kusumēhiṁ
sahasā vi samussaviē, dhaya-ghaṇṭā-tōraṇē raïē // PaumaCa.6


[p. 302]
āharaṇa-bhūsaṇāī, sayaṇā-''saṇa-vivihabhōyaṇāiṁ ca
tatthēva āṇiyāī, naravaïāṇāe purisēhiṁ // PaumaCa.7

tattō majjiyanimiyā, samayaṁ sīyāe rāma-sōmittī
tattha'cchiuṁ pavattā, bahujaṇaparivāriyā niccaṁ // PaumaCa.8

tatthēva vaṁsasēlē, paūmāṇattēṇa naravarindēṇaṁ
jiṇavarabhavaṇāī taō, nivēsiyāī pabhūyāiṁ // PaumaCa.9

kaïlāsasiharisarisāī, tāī dhubantadhayavaḍāyāiṁ
vīṇā-vaṁsa-maṇōharapaḍupaḍaharavōvagīyāiṁ // PaumaCa.10

sōbhanti jiṇindāṇaṁ, paḍimāō tēsu pavarabhavaṇēsu
sabaṅgasundarāō, nāṇāvaṇṇujjalasirīō // PaumaCa.11

aha annayā kayāī, bhaṇiō rāmēṇa tattha sōmittī
mōttūṇa imaṁ ṭhāṇaṁ, annaṁ dēsaṁ pagacchāmō // PaumaCa.12

nisuṇijjaï kaṇṇaravā, mahāṇaī tīe atthi paraēṇaṁ
maṇuyāṇa duggamaṁ ciya, tarubahalaṁ daṇḍayāraṇaṁ // PaumaCa.13

tattha samuddāsannē, kāūṇaṁ ālayaṁ parivasāmō
bhaṇiō ya lakkhaṇēṇaṁ, jahā''ṇavēsi tti ēvēyaṁ // PaumaCa.14

āucchiūṇa rāmō, surappahaṁ niggaō girivarāō
samayaṁ ciya sīyāē, puraō kāūṇa sōmittī // PaumaCa.15

rāmēṇa jamhā bhavaṇōttamāṇi, jiṇindacandāṇa nivēsiyāṇi
tatthēva tuṅgē vimalappabhāṇi, tamhā jaṇē rāmagirī pasiddhō // PaumaCa.16


iya paümacariē rāmagiriuvakkhāṇaṁ nāma cattālaṁ pavvaṁ samattaṁ


---------------------------------------------------------------------
[jaḍāgīpakkhi uvakkhāṇaṁ]

aha tē aïkkamēḍaṁ, gāmā-''gara nagaramaṇḍiē dēsē
pattā daṇḍāraṇṇē, ghaṇagiri-tarusaṁkaḍapavēsē // PaumaCa.1

pēcchanti tattha sariyā, kaṇṇaravā vimalasalilapaḍipuṇṇā
phala-kusumasamiddhēhiṁ, saṁchannā pāyavagaṇēhiṁ // PaumaCa.2


[p. 303]
tattha u vimalajalāē, naīe kāūṇa majjaṇavihāṇaṁ
bhuñjanti taruphalāī, nāṇāvihasāukaliyāī // PaumaCa.3

vivihaṁ bhaṇḍuvagaraṇaṁ, vaṁsa-palāsēsu kuṇaï sōmittī
dhannaṁ ca raṇṇajāyaṁ, āṇēi phalāṇi ya bahūṇi // PaumaCa.4

aha annayā kayāī, sāhū majjhaṇhadēsayālammi
tavasirigavatthiyaṅgā, avaïṇṇā gayaṇamaggāō // PaumaCa.5

daṭṭha ṇa muṇivarē tē, sōyā sāhēi rāghavassa taō
jaṁpaï imē mahājasa!, pēcchasu samaṇē samiyapāvē // PaumaCa.6

tē pēcchiūṇa rāmō, samayaṁ sīyāe sababhāvēṇaṁ
paṇamaï pahaṭṭhamaṇasō, tikkhuttapayāhiṇāvattaṁ // PaumaCa.7

aha tāṇa dēi sīyā, paramannaṁ sāhavāṇa bhāvēṇaṁ
āraṇṇajāiyāṇaṁ, gāvīṇaṁ khīranipphannaṁ // PaumaCa.8

nāraṅga-phaṇasa-iṅguya-kayalī -khajūra-nāliērēsu
uvasāhiyaṁ ca dinnaṁ, sīyāē phāsuyaṁ dāṇaṁ // PaumaCa.9

aha tattha takkhaṇaṁ ciya, pāraṇasamayammi gayaṇamaggāō
paḍiyā ya rayaṇavuṭṭhī, gandhōdaya-kusumaparimīsā // PaumaCa.10

ghuṭuṁ ca ahō dāṇaṁ, dunduhisadō ya garuyagambhīrō
vittharaï gayaṇamaggē, pūrēntō disīvahē savē // PaumaCa.11

tāva ya tatthāraṇṇē, giddhō daṭṭaṇa sāhavē sahasā
taṁ cāisayaṁ paramaṁ, tāhē jāīsarō jāō // PaumaCa.12

cintēūṇa pabattō, hā! kaṭṭha māṇusattaṇammi mayā
parigivhiūṇa mukkō, dhammō annōvaēsēṇaṁ // PaumaCa.13

paricintiūṇa ēvaṁ, saṁsārucchēyakāraṇanimittaṁ
pakkhī harisavasagaō, tāṇaṁ calaṇōdaē luliō // PaumaCa.14

sō tassa pabhāvēṇaṁ, jāō ciya rayaṇarāsisarisābhō
nivattapāraṇāṇaṁ, sāhūṇaṁ ṣaḍaï pāēsu // PaumaCa.15

vēruliyasarisanihasē, uvaviṭṭhā sāhavō silāvaṭṭē
paripucchaï paümābhō, bhayavaṁ! kō ērisō pakkhī? // PaumaCa.16

paḍhamaṁ ciya āsi imō, duvaṇṇō asuiō dugandhō ya
kaha takkhaṇēṇa jāō, jalantamaṇirayaṇasacchāō? // PaumaCa.17

aha bhāsiuṁ pavattō, suṁguttināmō muṇī muṇiyabhāvō
ēsō āsi parabhavē, rāyā vi hu daṇḍagō nāma // PaumaCa.18


[p. 304]
visayassa majjhayārē, āsi ihaṁ kaṇṇakuṇḍalaṁ nayaraṁ
taṁ bhuñjaï balasahiō, nāmēṇaṁ daṇḍagō rāyā // PaumaCa.19

tassa guṇa-sīlakaliyā, nāmēṇaṁ makkharī mahādēvī
jiṇadhammabhāviyamaī, sāhūṇaṁ vandaṇujjuttā // PaumaCa.20

nayarāu niggaēṇaṁ, naravaïṇā annayā muṇivarindō
diṭṭhō palambiyabhuvō, jhāṇatthō vaïrathambhasamō // PaumaCa.21

ghēttūṇa kiṇhasappaṁ, kālagayaṁ naravaī visāliddhaṁ
nikkhivaï kaṇṭhabhāgē, jhāṇōvagayassa samaṇassa // PaumaCa.22

nāva ya imō bhuyaṅgō, na phēḍiō majjha kēṇaï narēṇaṁ
tāva ya na sāharēmī, jōgaṁ aha sāhuṇā muṇiyaṁ // PaumaCa.23

gamiūṇa taō ratti, puṇaravi maggēṇa tēṇa sō rāyā
aha niggaō purāō, pēcchaï ya tahaṭṭhiyaṁ samaṇaṁ // PaumaCa.24

phēḍēi ya taṁ sappaṁ, vimhiyahiyaō narāhivō ēttō
jaṁṣaï ya ahō! khantī, ērisiyā hōi samaṇāṇaṁ // PaumaCa.25

calaṇavaḍiō narindō, taṁ khāmēūṇa niyayanayaratthō
tattō pabhūyabhattiṁ, kuṇaï aīvaṁ muṇivarāṇaṁ // PaumaCa.26

tatthēva paribāō, daṇaṁ naravaī samaṇabhattaṁ
cintēi pāvahiyaō, ēyāṇa vahaṁ karāvēmi // PaumaCa.27

caïūṇa niyayajīyaṁ, paradukkhuppāyaṇē kayamaīō
niggantharūvadhārī, jāō cciya viḍaparivāō // PaumaCa.28

antēuraṁ paviṭṭhō, samayaṁ dēvōe kayasamullāvō
diṭṭhō ya naravaīṇaṁ, bhaṇiō ya imō acārittō // PaumaCa.29

tassāvarāhajaṇiē, āṇattā kiṁkarā narindēṇaṁ
pīlēha sabasamaṇē, jantēsu ya mā cirāvēha // PaumaCa.30

jamadūyasacchahēhiṁ, purisēhiṁ sāmiyassa vayaṇēṇaṁ
jantēhi sabasamaṇā, ucchū iva pīliyā sigdhaṁ // PaumaCa.31

ēkkō tattha muṇivarō, gantūṇaṁ bāhiraṁ paḍiniyattō
pattō ya niyayaṭhāṇaṁ, vārijjantō vi lōēṇaṁ // PaumaCa.32

sō tattha pēcchaï muṇī, jantāpīliyataṇū vivaṇṇē ya
sahasā rōsamuvagaō, huṁkārasamaṁ muyaï aggi // PaumaCa.33

nayaraṁ jaṇa-dhaṇapuṇṇaṁ, dēsō ujjāṇa-girivarasamaggō
samaṇēṇa takkhaṇaṁ ciya, sabō kōvaggiṇā daḍḍō // PaumaCa.34

jēṇa purā āsi ihaṁ, dēsē nāmēṇa daṇḍagō rāyā
tēṇaṁ ciya puhaïyalē, aha bhaṇṇaï daṇḍagāraṇṇaṁ // PaumaCa.35


[p. 305]
kālē samaïkantē, aïvahavē pāyavā samuppannā
sattā ya aṇēgavihā, gaya-sūyara-sīhamāīyā // PaumaCa.36

sō daṇḍagō'tiṣāvō, saṁsārē hiṇḍiūṇa cirakālaṁ
giddhō ya samuppannō, ēsō raṇṇē dhiiṁ kuṇaï // PaumaCa.37

bhaṇiō ya sāhavēṇaṁ, pakkhī! mā kuṇasu pāvayaṁ kammaṁ
mā puṇaravi saṁsārē, hiṇḍihisi aṇantayaṁ kālaṁ // PaumaCa.38

tassa paribōhaṇatthaṁ, suguttināmō kahēi muṇivasabhō
niyayaṁ suhamasuhaphalaṁ, jaṁ diṭuṁ jaṁ ca aṇubhūyaṁ // PaumaCa.39

vāṇārasīe rāyā, ayalō nāmēṇa āsi vikkhāō
bhajjā sē hōi sirī, siri va rūvēṇa pañcakkhā // PaumaCa.40

sāhū suguttināmō, pāraṇavēlāe āgaō tīē
paḍilābhiōvaviṭṭhō, puttatthaṁ pucchiō bhaṇaï // PaumaCa.41

siṭuṁ ca muṇivarēṇaṁ, dō puttā gabbhasaṁbhavā tujhaṁ
hōhinti nicchaēṇaṁ, bhaddē! aïsundarāyārā // PaumaCa.42

aha tē kamēṇa jāyā, dōṇṇi vi puttā sirīe dēvīē
savajaṇanayaṇakantā, sasi-sūrasamappabhasirīyā // PaumaCa.43

jamhā suguttimuṇiṇā, āiṭṭhā dō vi tē samuppannā
tamhā suguttināmā, kayā ya piyarēṇa tuṭṭēṇaṁ // PaumaCa.44

tāva'nnō saṁbandhō, jāō gandhāvaīe nayarīē
rāyapurōhiyataṇayā, sōmassa duvē kumāravarā // PaumaCa.45

paḍhamō hōi sukēū, bīō puṇa aggikēunāmō ya
ēvaṁ cēva sukēū, kayadārapariggahō jāō // PaumaCa.46

aha annayā sukēū, suhakammudaēṇa jāyasaṁvēgō
pabaïō khāyajasō, aṇantaviriyassa pāsammi // PaumaCa.47

iyarō vi aggikēū, bhāuviōgammi dukkhiō santō
vāṇārasiṁ ca gantuṁ, aṇuvattaï tāvasaṁ dhammaṁ // PaumaCa.48

suṇiūṇa bhāyaraṁ sō, tāvasadhammujjayaṁ siṇēhēṇaṁ
caliō tattha sukēū, tassa ya paribōhaṇaṭṭāē // PaumaCa.49

daṭṭha ṇa gamaṇasajjaṁ, bhaṇaï sukēuṁ gurū suṇasu ēttō
sō tāvasō vivāyaṁ, karihī samayaṁ tumē duṭṭhō // PaumaCa.50

aha naṇhavīe tīrē, kannā mahilāsu tīsu samasahiyā
divasassa ēgajāmē, ēhī cittaṁsuyaniyatthā // PaumaCa.51

cindhēsu ēvamāī, nāūṇaṁ taṁ tumē bhaṇējjāsu
jaï asthi kiṁpi nāṇaṁ, jāṇasu kannāe suha-dukkhaṁ // PaumaCa.52


[p. 306]
sō taṁ ajāṇamāṇō, annāṇī tāvasō vilakkhō sō
hōhī parabbhavō sē, kannāe tuma kahējjāsu // PaumaCa.53

athēttha vaṇiyagōttē, pavarō nāmēṇa bahudhaṇāiṇṇō
tassēsā aṅgaruhā, bhaṇṇaï ruira tti vikkhāyā // PaumaCa.54

ēttō ya taïyadiyahē, karihī kālaṁ imā sakammēhiṁ
hōhī kuvaragāmē, mēsī ya visālanāmassa // PaumaCa.55

sā māriyā vi tēṇaṁ, mahisī hōūṇa puṇa mayā santī
hōhī visāladhūyā, pavarassa u niyayamāmassa // PaumaCa.56

bhaṇiūṇa vayaṇamēyaṁ, paṇamiya guruvaṁ gaō aha sukēū
pattō tāvasanilayaṁ, tēhi samaṁ kuṇaï vāyatthaṁ // PaumaCa.57

jaṁ guruṇā uvaï8, taṁ savaṁ tāvasāṇa parikahiyaṁ
suṇiūṇa aggikēū, taṁ saṁbandhaṁ ca paḍibuddhō // PaumaCa.58

tattō visāladhūyā, laddhā pavarēṇa nāmaü vidhūyā
ēttō vivāhasamaē, sō bhaṇiō aggikēūṇaṁ // PaumaCa.59

mā pariṇasu pavara! tumaṁ, ēsā tē āsi parabhavē dhūyā
annē vi tīe jammā, visālapuraō samakkhāyā // PaumaCa.60

sariūṇa pubajāī, sā kannā tibanāyasaṁvēgā
nēcchaï ya vivāhavihiṁ, navaraṁ ciya mahaï pavajaṁ // PaumaCa.61

pavarassa visālassa ya, vavahārō tīe kāraṇē jāō
amhaṁ piō sabhāē, dōṇha vi ullāvasaṁlāvō // PaumaCa.62

sā kannā pavaïyā, amhē vi ya taṁ suṇēvi vittantaṁ
jāyā nigganthamuṇī, pāsammi aṇantaviriyassa // PaumaCa.63

ēvaṁ mōhavasēṇaṁ, jīvāṇaṁ hōnti kucchiyāyārā
jaṇaṇī suyā ya bahiṇī, jāyaï mahilā vihivasēṇaṁ // PaumaCa.64

suṇiūṇa taṁ jaḍāgī, ahiyayaraṁ bhavasamūhadukkhāṇaṁ
bhīō karēi saī, kaluṇaṁ ciya dhammagahaṇaḍhē // PaumaCa.65

taṁ bhaṇaï suguttamuṇī, bhadda! tuma mā karēhi parapīḍaṁ
aliyaṁ abambhacēraṁ, jāvajjīvaṁ vivajjēhi // PaumaCa.66

rāībhōyaṇaviraī, karēhi maṁsassa vajaṇaṁ cēva
uvavāsavihiṁ ca puṇō, bhāvēhi jahāṇusattīē // PaumaCa.67

vārēūṇa kasāē, niccaṁ jiṇa-muṇinamaṁsaṇujjuttō
hōhi paralōgakaṅkhī, jēṇa bhavōhaṁ samuttarasi // PaumaCa.68

jaṁ muṇivarēṇa bhaṇiyaṁ, taṁ sa, gēṇhiūṇa bhāvēṇaṁ
pakkhī harisavasagaō, sāvayadhammujjaō jāō // PaumaCa.69


[p. 307]
bhaṇiyā ya sāhavēṇaṁ, jaṇayasuyā pakkhiṇaṁ imaṁ bhaddē!
rakkhējjasu payayamaṇā, sammaddiṭṭī ihāraṇṇē // PaumaCa.70

dāūṇa ya uvaēsa, niyayaṭṭhāṇaṁ gayā muṇivarindā
sīyā vi pakkhiṇaṁ taṁ, saṁbhamahiyayā parāmusaï // PaumaCa.71

suṇiūṇa dundubhiravaṁ, tāva ya lacchīharō gayārūḍhō
tatthā''gaō ya pēcchaï, pavayamēttaṁ rayaṇarāsiṁ // PaumaCa.72

aha lakkhaṇassa ēttō, kōugagahiyassa rāmadēvēṇaṁ
parikahiō vittantō, bhikkhādāṇāiō sabō // PaumaCa.73

dhammassa pēccha viulaṁ, māhappaṁ iha bhavēsu gahiyassa
jēṇērisō vi giddhō, jāō indāuhasavaṇṇō // PaumaCa.74

jēṇa u rēhanti sirē, jaḍāu maṇi-rayaṇa-kañcaṇamaīō
tēṇaṁ ciya vāhariō, tēhi jaḍāī pahaḍhēhiṁ // PaumaCa.75

rāmassa lakkhaṇassa ya, puraō ya uvaṭṭhiō viṇayajuttō
bhuñjaï susāukaliyaṁ, sīyāe pasāhiyāhāraṁ // PaumaCa.76

jiṇavandaṇaṁ tisajhaṁ, sīyāe samaṁ karēi payayamaṇō
acchaï tāṇa'llīṇō, pakkhī annannadiṭṭhīō // PaumaCa.77

rakkhijjamāṇō jaṇayaṅgayāē, niccaṁ suṇantō jiṇagīyayatthaṁ
paṇacciō dhammaguṇāṇurattō, jāō jaḍāgī vimalāṇubhāvō // PaumaCa.78


iya paümacariē jaḍāgīpakkhi uvakkhāṇaṁ nāma ēgacattālaṁ pavvaṁ samattaṁ


---------------------------------------------------------------------
[daṇḍagāraṇṇanivāsavihāṇaṁ]

aha tē dasarahataṇayā, dinēṇa suṣattadāṇatēēṇaṁ
pattā ya rayaṇavuṭṭhī, puṇṇaṁ ca samajjiyaṁ viulaṁ // PaumaCa.1

annaṁ ca hēmamaïyaṁ, maṇi-rayaṇōcūlamaṇḍiyāḍōvaṁ
sayaṇā-''saṇasaṁjuttaṁ, salaliyadhubantadhayamālaṁ // PaumaCa.2

caüturayasamāuttaṁ, pattā ya rahaṁ surēsu uvaṇīyaṁ
viyaranti tattha raṇṇē, abhiramamāṇā jahicchāē // PaumaCa.3

katthaï diyahaṁ pakkhaṁ, katthaï māsaṁ maṇōharuddēsē
acchanti tē kayatthā, kīlantā niyayalīlāē // PaumaCa.4


[p. 308]
aha tē vaṇatarugahaṇaṁ, laṅghaūṇaṁ ca pabaē bahavē
anbhantaraṁ paviṭhṭhā, tassāraṇṇassa bhayarahiyā // PaumaCa.5

vaḍa-dhava-sirīsa-dhammaṇa-ajjuṇa-punnāga-tilaya-āsatthā
sarala-kayamba-'mbāḍaya-dāḍima-aṅkōlla-billā ya // PaumaCa.6

umbara-khaïra-kaviṭṭhā, tēnduga-vaṁsā ya lōṇarukkhā ya
sāgā ya nimba-phaṇasā, ambatarū nandirukkhā ya // PaumaCa.7

vaüla-tilayā-'imuttaya-kōriṇṭaya-kuḍaya-kujjayāiṇṇaṁ
campa-sahayāra-araluga-kundalayāmaṇḍiuddēsaṁ // PaumaCa.8

khajjūrīsu samīsu ya, kēyari-bayarīsu. nāliērīsu
kayalīsu ya saṁchannaṁ, ahiyaṁ ciya māuliṅgīsu // PaumaCa.9

taṁ ēvamāiēhiṁ, tarū hi nāṇāvihappayārēhiṁ
nandaṇavaṇaṁ va najjaï, sabattō sundarāyāraṁ // PaumaCa.10

puṇḍucchumāiēsu ya, sabhāvajāēsu sassanivahēsu
rēhaï sarēsu raṇṇaṁ, kamalappalabhariyasalilēsu // PaumaCa.11

gaya-camara-sarabha-kēsari-varāha-maya-mahisa-cittayāiṇṇaṁ
sasaya-saya-vagdha-rōhiya-taraccha-'bhallāulaṁha niccaṁ // PaumaCa.12

katthaï phalōṇayadumaṁ, katthaï siyakusumadhavaliuddēsaṁ
katthaï nīlaṁ hariyaṁ, katthaï rattāruṇacchāyaṁ // PaumaCa.13

daṇḍayagirissa siharē, nāmēṇa ya daṇḍaō mahānāgō
tēṇa imaṁ sasivayaṇē, daṇḍāraṇaṁ jaṇē siḍhēṁ // PaumaCa.14

ēsā vi ya kuñcaravā, mahānaī vimalasalilaparipuṇṇā
kalahaṁsakalayalaravā, sacchandaramantaṣakkhiulā // PaumaCa.15

ubhayataḍaṭṭhiyapāyava-nivaḍiyavarakusumapiñjarataraṅgā
caḍulayaramayarakacchabha-nicaṁciyaviluliyāvattā // PaumaCa.16

taṁ daṭṭha ṇa varanaī, jaṇayasuyā bhaṇaï rāghavaṁ ēttō
jalamajjaṇaṁ mahājasa!, kiṁ na khaṇēkaṁ iha ramāmō? // PaumaCa.17

bhaṇiūṇa ēvamēyaṁ, avaïṇṇō rāghavō saha piyāē
majjaï vimalajalōhē, kari va samayaṁ karēṇūē // PaumaCa.18

sumahurasaraparihatthaṁ, jalamuravaṁ rāghavō bahuviyappaṁ
pahaṇaï līlāyantō, harisaṁ ghariṇīe kuṇamāṇō // PaumaCa.19

sīyā vi tattha salilē, ghēttūṇaṁ surahipuṇḍarīyāī
daïyassa pavarakaṇṭhē, ālayaï nilīṇabhamarāiṁ // PaumaCa.20


[p. 309]
aha tē tattha mahuyarā, rāmēṇa samāhayā paribhamēuṁ
sīyāe vayaṇakamalē, nilinti paümāhisaṅkāē // PaumaCa.21

sā tē mattamahuyarē, asamatthā vāriuṁ aïpabhūē
sahasa tti paümanābhaṁ, avagr̥haï mahiliyā dhaṇiyaṁ // PaumaCa.22

gāyanti va mahuyarā, jayasadaṁ pakkhiṇō iva kuṇanti
suhaḍā va taḍallīṇā, sattā rāmassa majjaṇaē // PaumaCa.23

tō sisirasīyalajalē, vihiṇā parimajjiuṁ jahicchāē
uttaraï paümanāhō, naīe samayaṁ piyayamāē // PaumaCa.24

savaṅgakayābharaṇō, aïmuttayamaṇḍavē muṁhaniviṭṭhō
paümō bhaṇaï kaṇiṭuṁ, suṇēhi maha santiyaṁ vayaṇaṁ // PaumaCa.25

atthēttha phalasamiddhadumā layāmaṇḍavēsu uvavēyā
sacchōdayā ya sariyā, girī vi ēsō rayaṇapuṇṇō // PaumaCa.26

sigdhaṁ āṇēhi piyā, jaṇaṇīhi samaṁ ca bandhavā sabaï
kāūṇa païṭṭhāṇaṁ, ramaṇijē ēttha acchāmō // PaumaCa.27

bhaṇiō ya lakkhaṇēṇaṁ, ēva pahū naṁ tumē samuddiḍhēṁ
amhaṁ pi ya kuṇaï dhiī, ēyaṁ ciya daṇḍagāraṇṇaṁ // PaumaCa.28

aha tāṇa tattha raṇṇē, acchantāṇaṁ aïcchiō gimhō
gajjantamēhanivahō, saṁpattō pāusō kālō // PaumaCa.29

gayaṇaṁ samōttharantā, mēhā kajjalanihā kayāḍōvā
varisēūṇa pavattā, dhārāsaṁbhinnamahivēḍhā // PaumaCa.30

ghaṇapaḍalasamunbhūō, aïcaṇḍō savaō sagasagēntō
naccāvēi tarugaṇē, pavaṇō annōnnabhēēhiṁ // PaumaCa.31

nīlā hariyā pīyā, annē vā paṇḍurā ghaṇā gayaṇē
rēhanti saṁcarantā, acirābhāmaṇḍiuddēsā // PaumaCa.32

ubbhinnakandaladalā, hariyaṅkurasāmalā mahī jāyā
sara-sarasi-vāvi-vappiṇa-navajalabhariyā naīpavahā // PaumaCa.33

bhaṇiō ya rāghavēṇaṁ, kumāra! ēyārisē jalayakālē
na hu jujjaï tuha gamaṇaṁ, paḍantanavasalilavāhullē // PaumaCa.34

sāmacchiūṇa ēvaṁ, samāsayaṁ sundaraṁ samallīṇā
sīyā-jaḍāgisahiyā, tattha ṭhiyā rāma-sōmittī // PaumaCa.35


[p. 310]
ēvaṁ kahāsu vivihāsu raīsamaggā, āhāra-pāṇa-sayaṇā-''saṇasaṁpaüttā
kālaṁ gamēnti salilōhataḍicchaḍālaṁ, raṇṇē suhēṇa niyayaṁ vimalappabhāvā // PaumaCa.36


iya paümacariē daṇḍagāraṇṇanivāsavihāṇaṁ nāma bāyālīsaïmaṁ pavvaṁ samattaṁ


---------------------------------------------------------------------
[saṁbukkavahaṇapavvaṁ]

ēvaṁ pāusakālō, tattha'cchantāṇa tāṇa bōlīṇō
saraō cciya saṁpattō, kamalavaṇāṇaṁ siriṁ dēntō // PaumaCa.1

mēhamalapaḍalamukaṁ, dhōyaṁ dhārāsu nimmalaṁ jāyaṁ
rēhaï jalaṁ va gayaṇaṁ, tārā-kumuēsu sasi-haṁsaṁ // PaumaCa.2

ghaṇavāyavimukkāī, lahiūṇa suhatthiyaṁ pahaṭṭhāiṁ
pallavakarēsu najjaï, nacanti va kāṇaṇavaṇāiṁ // PaumaCa.3

pakkhīṇa kalayalaravō, paviyambhaï haṁsa-sārasāīṇaṁ
sariyāsu saravarēsu ya, kamalappalabhariyasalilēsu // PaumaCa.4

ēvaṁvihammi saraē, jāē jēṭṭāṇumōiō ēttō
raṇṇaṁ paribhamamāṇō, agghāyaï lakkhaṇō gandhaṁ // PaumaCa.5

cintēi tō maṇēṇaṁ, kassēsō surahisīyalō gandhō?
kiṁ vā tarussa kassa vi, ētthallīṇassa va surassa? // PaumaCa.6

pucchada magahāhivaī, bhayavaṁ! sō kassa surahivaragandhō?
nārāyaṇō mahappā, jēṇaṁ ciya vimhayaṁ pattō // PaumaCa.7

aha bhaṇaï indabhūī, sēṇiya! bīyassa jiṇavarindassa
saraṇaṁ ciya saṁpattō, ēkō vijjāharanarindō // PaumaCa.8

ghaṇavāhaṇō ti nāmaṁ, bhaṇiō bhīmēṇa rakkhasindēṇaṁ
gēṇhasu laṅkānayarī, rakkhasadīvē tikūḍanthā // PaumaCa.9

annaṁ piyaṁ rahassaṁ, jambūbharahassa dakkhiṇadisāē
lavaṇajalassuttaraō, ṭhāṇaṁ puḍhavīe vivaratthaṁ // PaumaCa.10


[p. 311]
taṁ jōyaṇaddhabhāgaṁ, gantūṇa ahō ya daṇḍagagirissa
rēhaï guhāmuhatthaṁ, divaṁ maṇitōraṇaṁ viulaṁ // PaumaCa.11

taṁ pavisiūṇa antō, atthi alaṅkārapuravaraṁ rammaṁ
paracakkaduppavēsaṁ, savvuvagaraṇēsu saṁjuttaṁ // PaumaCa.12

ēvaṁ ciya parikahiē, aṇuṇāō mēhavāhaṇō gantuṁ
laṅkāpurīe rajjaṁ, karēi indō iva jahicchaṁ // PaumaCa.13

na ya rakkhasā na dēvā, rakkhasadīvaṁ tu jēṇa rakkhanti
vijjāharā jaṇēṇaṁ, vucanti u rakkhasā tēṇaṁ // PaumaCa.14

aha mēhavāhaṇāī, rakkhasavaṁsē rakkhasavaṁsē narindavasahēsu
kālēṇa bavagaēK, bahavēsu mahāṇubhāvēsu // PaumaCa.15

tattha ya rakkhasavaṁsē, uppaṇṇō rāvaṇō tikhaṇḍavaī
bahiṇī sē candaṇahā, tīē kharadūsaṇō kantō // PaumaCa.16

cōddasahi sahassēhiṁ, jōhāṇaṁ satti-kantijuttāṇaṁ
bhuñjaï pāyālapuraṁ, divaṁ dharaṇīe vivaratthaṁ // PaumaCa.17

kharadūsaṇassa puttā, dōṇi jaṇā surakumārasamarūvā
saṁbukka-sundanāmā, jēṭṭha-kaṇiṭṭhā mahāsattā // PaumaCa.18

vārijjantō vi bahuṁ, gurūhi maraṇāvalōiō santō
pavisaï daṇḍāraṇaṁ, sambukkō sujjahāsatthē // PaumaCa.19

jō diṭṭhigōyarapahē, ṭhāhī asamattaniyamajōgassa
sō mē hōhī vajjhō, ētthāraṇṇē na saṁdēhō // PaumaCa.20

lavaṇajalassuttaraō, kōñcaravāē naīe āsannaṁ
sambukkō kayakaraṇō, pavisaï vaṁsatthalaṁ guvilaṁ // PaumaCa.21

bārasa varisāṇi taō, gayāṇi cattāri cēva divasāṇi
acchanti tiṇṇi divasā, vijjāe asiddhakālassa // PaumaCa.22

tāva ya parihiṇḍantō, saṁpattō lakkhaṇō tamuddēsaṁ
pēcchaï ya sujahāsaṁ, khaggaṁ bahukiraṇapajjaliyaṁ // PaumaCa.23

ghaṇapāyavasaṁchannaṁ, bahupattharavēḍhiyaṁ kayābhōgaṁ
majjhammi dharaṇivaḍhē, samacciyaṁ kaṇayapaümēhiṁ // PaumaCa.24

taṁ gandhasamāladdhaṁ, varakuṅkumabahaladinacaccikaṁ
gēṇhaï tahaṭṭhiyaṁ sō, khaggaṁ lacchīharō sigdhaṁ // PaumaCa.25

dāhiṇakaraggagahiyaṁ, viṇṇāsantēṇa vāhiyaṁ khaggaṁ
ghaṇanicayabaddhamūlaṁ, chinnaṁ vaṁsatthalaṁ tēṇaṁ // PaumaCa.26

tāva ciya tattha siraṁ, pēcchaï paḍiyaṁ sakuṇḍalāḍōvaṁ
dēhaṁ ca ruhirakaddama–samōlliyaṁ viddumāvayavaṁ // PaumaCa.27


[p. 312]
aha sō paümasayāsaṁ, sōmittī patthiō gahiyakhaggō
paripucchiō ya sāhaï, taṁ vittantaṁ aparisēsa // PaumaCa.28

tāva cciya candaṇahā, païdiyahaṁ patthiyā suyasamīvaṁ
pēcchaï ya sirakabandhaṁ, chinnaṁ paḍiyaṁ dharaṇivaḍhē // PaumaCa.29

suyasōgasalliyaṅgī, mucchā gantūṇa puṇaravi viuddhā
hā putta! kayārāvā, ruyaï vimukkaṁsusalilōhā // PaumaCa.30

bārasa varisāṇi ṭhiō, cattāri diṇāṇi jōgajuttamaṇō
tiṇi ahōrattā puṇa, na khāmiyā mē kayantēṇaṁ // PaumaCa.31

kiṁ tujjha avakayaṁ jē, pāvavihī! niṭṭharaṁ maē kammaṁ?
puttō bahuguṇanilaō, jēṇa ayaṇḍammi avahariō // PaumaCa.32

ahavā vi apuṇṇāē, kassa vi vinivāiō maē puttō
tassēyaṁ kammaphalaṁ, uvaṭṭhiyaṁ natthi saṁdēhō // PaumaCa.33

paricintiyā ya puttaya! maṇōrahā jā maē apuṇṇāē
tē annahā ya sigdhaṁ, vihiṇā pariyattiyā savē // PaumaCa.34

ghēttūṇa puttavayaṇaṁ, paricumbaï ruhirapaṅkavicchuriyaṁ
salilaṁ va viyasiyacchī, kaluṇapalāvaṁ ca kuṇamāṇī // PaumaCa.35

paridēviūṇa suiraṁ, kōvaṁ ghēttūṇa taṁ vaṇaṁ bhīmaṁ
paribhamaï gavēsantī, candaṇahā vēriyaṁ sigdhaṁ // PaumaCa.36

sā tattha paribhamantī, daṭṭaṇaṁ rāma-lakkhaṇē dō vi
mayaṇasarasalliyaṅgī, muñcaï kōvaṁ ca sōgaṁ ca // PaumaCa.37

sā tāṇa takkhaṇaṁ ciya, abhilāsamuvāgayā vicintēi
ēka varēmi gantuṁ, kanārūvaṁ taō kuṇaï // PaumaCa.38

tō sā kayanēvacchā, tāṇa sayāsaṁ lahuṁ samaṇupattā
nayaṇaṁsuē muyantī, puṇṇāgatalammi uvaviṭhṭhā // PaumaCa.39

daṭṭaṇa jaṇayataṇayā, taṁ vālaṁ karayalēṇa parimusaï
bhaṇaï ya amha sayāsaṁ, avaṭṭhiyā mā bhayaṁ jāsi // PaumaCa.40

bhaṇiyā ya rāghavēṇaṁ, kā si tumaṁ bāliē! ihāraṇṇē
parihiṇḍasi ēgāgī, sīhāinisēviē ghōrē? // PaumaCa.41

sā jaṁṣaï mama gēhē, kālagayā majjha sundarā jaṇaṇī
tāō vi tīe sōgē, sō cciya maraṇaṁ samaṇupattō // PaumaCa.42

pāvēṇa pariggahiyā, sā haṁ sayaṇēṇa vajjiyā santī
vēraggasamāvannā, ihāgayā daṇḍagāraṇṇaṁ // PaumaCa.43


[p. 313]
kaha vi bhamantīe maē, diṭṭhā tumhēttha puṇṇajōēṇaṁ
saraṇaṁ mi asaraṇāē, hōha phuḍaṁ dukkhapuṇṇāē // PaumaCa.44

aha sā mayaṇavasagayā, bhaṇaï taō rāghavaṁ kayapaṇāmā
icchasu maē mahājasa! jāva na pāṇēhi muñcāmi // PaumaCa.45

suṇiūṇa vayaṇamēyaṁ, dōṇi vi avarōpparaṁ jaṇiyasannā
parajuvaïrahiyasaṅgā, na dēnti tīē samullāvaṁ // PaumaCa.46

sā jaṁpiūṇa bahuyaṁ, vimukkadīhuṇhaaṁsunīsāsā
avasariya tāṇa puraō, niyayaṭṭhāṇaṁ gayā sigdhaṁ // PaumaCa.47

sō lakkhaṇō tīe gavēsaṇaṭuṁ, annāvaēsēṇa karēvi raṇē
divaṅgaṇārūvaguṇāṇurattō, puṇō niyattō vimalappabhāvō // PaumaCa.48


iya paümacariē sambukkavaṇaṁ nāma tēyālīsaïmaṁ pavvaṁ samattaṁ


---------------------------------------------------------------------
[sīyāharaṇē rāmavippalāvapavvaṁ]

sā tattha ruvaï bhavaṇē, candaṇahā vigaliyaṁsusalilōhā
vilihiyanahakakkhōrū, vimukkakēsī ya rayamaïlā // PaumaCa.1

kharadūsaṇēṇa diṭṭhā, maliyā naliṇi ba gayavarindēṇaṁ
bhaṇiyā ya sāhasu tumaṁ, kēṇēyaṁ pāviyā dukkhaṁ // PaumaCa.2

bhaṇaï taō candaṇahā, gayā ya puttaṁ gavasaṇaṭṭāē
navaraṁ pēcchāmi vaṇē, chinnasiraṁ taṁ mahiṁ paḍiyaṁ // PaumaCa.3

mārēūṇa maha suyaṁ, kēṇavi pāvēṇa sūrahāsaṁ taṁ
gahiyaṁ ca siddhavijjaṁ, khēyarapujaṁ mahākhaggaṁ // PaumaCa.4

ahamavi taṁ puttasiraṁ, aṅkē ṭhaviūṇa sōgataviyaṅgī
bahulā va jaha vivacchā, ruyāmi raṇṇē vigaliyaṁsū // PaumaCa.5

tāva cciya tēṇa ahaṁ, duṭēṇaṁ puttavēriēṇa pahū!
avagūhiyā ruyantī, dhaṇiyaṁ kajjēṇa kēṇaṁ pi // PaumaCa.6

ahayaṁ aṇicchamāṇī, dantēsu nahēsu tēṇa pāvēṇaṁ
ēyārisaṁ avatthaṁ, ēgāgī pāviyā raṇē // PaumaCa.7

tattō vi rakkhiyā haṁ, parabhavajaṇiēṇa puṇṇajōēṇaṁ
avikhaṇḍiyācarittā, kaha vi ihaṁ āgayā sāmī // PaumaCa.8


[p. 314]
vijjāharāṇa rāyā, bhāyā mē rāvaṇō tikhaṇḍavaī
dūsaṇa! tumaṁ ṣi bhattā, taha vi imaṁ pāviyā dukkhaṁ // PaumaCa.9

suṇiūṇa tīe vayaṇaṁ, sōgāūriyamaṇō tahiṁ gantuṁ
kharadūsaṇō vivannaṁ, pēcchaï puttaṁ mahīpaḍiyaṁ // PaumaCa.10

paḍiyāgaō khaṇēṇaṁ, niyayagharaṁ rōsapūriyāmarisō
cōdasahi sahassēhiṁ, sannaddhō pavarajōhāṇaṁ // PaumaCa.11

ēyantarammi tō sō, bhaṇiō cittappabhēṇa mantīṇaṁ
laṅkāhivassa dūyaṁ, pēsēhi imēṇa atthēṇaṁ // PaumaCa.12

aha rāvaṇassa dūyaṁ, sigdhaṁ kharadūsaṇō visajjēuṁ
bāhapagalantanēttō, ruyaï ya suyasōgamāvannō // PaumaCa.13

dūēṇaṁ parikahiē, jāva ciya rāvaṇō cirāvēi
cōddasahi sahassēhiṁ, jōhāṇaṁ dūsaṇō caliō // PaumaCa.14

dūsaṇabalassa gayaṇē, sīyā suṇiūṇa tūranigdhōsaṁ
kiṁ kiṁ? ti ullavantī, sīyā rāmaṁ samallīṇā // PaumaCa.15

mā bhāhi candavayaṇē!, ēē haṁsā nahēṇa vaccantā
muñcanti muhanināyaṁ, appēhi 'dhaṇuṁ paṇāsēmi // PaumaCa.16

tāva ya āsannatthaṁ, vivihāuhasaṁkulaṁ mahāsēnnaṁ
diṭuṁ samōttharantaṁ, gayaṇayalē mēhavandaṁ va // PaumaCa.17

cintēi rāmadēvō, kiṁ vā nandīsaraṁ surā ēē
gantūṇa paḍiniyattā, niyayaṭṭhāṇāī vaccanti? // PaumaCa.18

vaṁsatthalammi chēttuṁ, ahavā jō sō vivāiō raṇē
vērapaḍiuñcaṇatthē, tassa imē āgayā bandhū? // PaumaCa.19

nūṇaṁ dussīlāē, tīē gantūṇa duṭṭhamahilāē
siṭuṁ ca jahāvattaṁ, tēṇa imē āgayā ihaī // PaumaCa.20

paricintiūṇa ēvaṁ, rāmō cāvē sakaṁkaḍē diṭṭhī
dēntō ya lakkhaṇēṇaṁ, bhaṇiō vayaṇaṁ nisāmēhi // PaumaCa.21

santēṇa maē rāhava!, na ya juttaṁ tujjha jujjhiuṁ ēttō
rakkha imaṁ jaṇayasurya, arīṇa samuhō ahaṁ jāmi // PaumaCa.22

javēla sīhanāyaṁ, vēriyaparivēḍhiō vimuñcē haṁ
taṁvēla tumaṁ rāghava! ējjasu sigdhaṁ niruttēṇaṁ // PaumaCa.23

ēva bhaṇiūṇa tō sō, sannaddhō gahiyapaharaṇāvaraṇō
aha jujjhiuṁ pavattō, samayaṁ ciya rakkhasabhaḍēhiṁ // PaumaCa.24


[p. 315]
lacchīharassa uvariṁ, nisāyarā vivihasaṁsthasaṁghāyaṁ
muñcanti pavayassa va, dhārānivahaṁ paōvāhā // PaumaCa.25

rayaṇiyarakaravimukkaṁ, āuhanivahaṁ raṇē nivārēuṁ
jamadaṇḍasarisavēgē, muñcaï lacchīharō bāṇē // PaumaCa.26

varamaüḍamaṇḍiyāī, jalantamaṇi-rayaṇakuṇḍalavarāī
lakkhaṇasarachinnāī, paḍanti kamalāiṁ va sirāiṁ // PaumaCa.27

nivaḍanti gaya-turaṅgā, jōhā ya rahā ya viluliyadhaōhā
saṁcuṇṇiyaṅgamaṅgā, ghōraravaṁ cēva kuṇamāṇā // PaumaCa.28

ēyantarammi pattō, pupphavimāṇaṭṭhiō ya dahvayaṇō
hantuṁ samujjayamaṇō, sambukkariuṁ ghaṇakasāō // PaumaCa.29

aha'hōmuhaṁ niyantō pēcchaï mōhassa kāriṇī sīyā
sabaṅgasundaraṅgī, suravaïmahilaṁ va rūvēṇaṁ // PaumaCa.30

mayaṇāṇalataviyaṅgō, ēkkamaṇō dahamuhō vicintēi
kiṁ majjha kīraï ihaṁ, rajjēṇa imāe rahiyassa? // PaumaCa.31

paricintiūṇa ēvaṁ, tāhē avalōyaṇāe vijjāē
jāṇaï tāṇa dahamuhō, nāmaṁ cariyaṁ ca gōttaṁ ca // PaumaCa.32

bahuēsu samaṁ samarē, jujjhaï jō ēsa lakkhaṇō havaï
rāmō sīyāe samaṁ, ēsō vi hu ciṭṭhaī raṇṇē // PaumaCa.33

taṁ mōttūṇa raṇamuhē, sīharavaṁ lakkhaṇassa sarasarisaṁ
siggha harāmi sīyō, rāmassa vi vañcaṇaṁ kāuṁ // PaumaCa.34

mārihii dō vi ēē, avassa kharadūsaṇō balasamaggō
paricintiūṇa ēvaṁ, sīharavaṁ kuṇaï dahavayaṇō // PaumaCa.35

suṇiūṇa sīhanāyaṁ, lakkhaṇaphuḍaviyaḍabhāsiyaṁ rāmō
jāō samāulamaṇō, apphālaï dhaṇuvaraṁ tāhē // PaumaCa.36

acchasu tāva khaṇēkaṁ, sundari! ētthaṁ jaḍāgikayarakkhā
lacchīharassa pāsaṁ, jāva ya gantuṁ niyattēmi // PaumaCa.37

bhaṇiūṇa ēva paramō, vārijjantō vi pāvasaüṇēsu
vēgēṇa raṇamuhaṁ sō, pavisaï bhaḍamukkabukkāraṁ // PaumaCa.38

ētthantarammi sahasā, avayariūṇaṁ nahāu dahavayaṇō
hakkhuvaï jaṇayataṇayā, bhuyāsu naliṇi va mattagaō // PaumaCa.39

daṭṭha ṇa harijantī, sāmiyaghariṇī jaḍāuṇō ruṭṭhō
nahaṇaṅgalēsu paharaï, dasāṇaṇaṁ viulavacchayalē // PaumaCa.40


[p. 316]
ghāēṇa tēṇa ruṭṭhō, dahavayaṇō pakkhiṇaṁ amarisēṇaṁ
karapaharacuṇṇiyaṅgaṁ, pāḍēi lahuṁ dharaṇivaḍhē // PaumaCa.41

jāva ya mucchāvihalō, pakkhī na uvēi tattha paḍibōhaṁ
tāva ya pupphavimāṇē, 'sīyā āṇēi dahavayaṇō // PaumaCa.42

sā tattha vimāṇatthā, hīrantaṁ jāṇiūṇa appāṇaṁ
ghaṇasōgavasībhūyā, kuṇaï palāvaṁ naṇayadhūyā // PaumaCa.43

cintēi rakkhasavaī, kaluṇapalāvaṁ imā pakubantī
bahuyaṁ pi bhaṇṇamāṇī, rūsaï na pasajjaī majjhaṁ // PaumaCa.44

ahavā sāhusayāsē, paḍhamaṁ ciya'bhiggahō maē gahiō
aṣasannā paramahilā, na ya bhōttavā surūvā vi // PaumaCa.45

tamhā rakkhāmi vayaṁ, ahayaṁ saṁsārasāgaruttāraṁ
hōhī pasannahiyayā, imā vi maha dīhakālēṇaṁ // PaumaCa.46

ēva paricintiūṇaṁ, vaccaï laṅkāhivō sapurihuttō
rāmō pavisaraï raṇaṁ, ghaṇasatthapaḍantasaṁghāyaṁ // PaumaCa.47

pāsammi samallīṇaṁ, rāmaṁ daṭṭhūṇa lakkhaṇō bhaṇaï
aïgāgī jaṇayasuyā, mōttūṇa kimāgaō ētthaṁ // PaumaCa.48

sō bhaṇaï sīhanāyaṁ, tujjha suṇēūṇa āgaō ihaī
paḍicōiō ya rāmō, vaccasu sīyāsayāsammi // PaumaCa.49

ēē rivū mahājasa!, jiṇāmi ahayaṁ na ēttha saṁdēhō
vacca tumaṁ aïturiō, kantāparirakkhaṇaṁ kuṇasu // PaumaCa.50

ēva bhaṇiō niyattō, tūrantō pāviō tamuddēsaṁ
na ya pēcchaï jaṇayasurya, sahasā ōmucchiō rāmō // PaumaCa.51

puṇaravi ya samāsatthō, 'diṭṭhī nikkhiīvaï tattha tarugahaṇē
ghaṇapēmmāulahiyaō, bhaṇaï taō rāhavō vayaṇaṁ // PaumaCa.52

ēhēhi iō sundari!, vāyā mē dēhi mā cirāvēhi
diṭṭhā si rukkhagahaṇē, kiṁ parihāsaṁ ciraṁ kuṇasi? // PaumaCa.53

kantāviōgaduhiō, taṁ raṇaṁ rāhavō gavēsantō
pēcchaï taō jaḍāgi, kēṁkāyantaṁ mahiṁ paḍiyaṁ // PaumaCa.54

pakkhissa kaṇṇajāvaṁ, dēi marantassa suhayajōēṇaṁ
mōttūṇa pūidēha, tattha jaḍāū surō jāō // PaumaCa.55


[p. 317]
puṇaravi sariūṇa piyaṁ, mucchā gantūṇa tattha āsatthō
paribhamaï gavēsantō, sīyāsīyākaüllāvō // PaumaCa.56

bhō bhō mattamahāgaya!, ētthāraṇṇē tumē bhamantēṇaṁ
mahilā sōmasahāvā, jaï diṭṭhā kiṁ na sāhēhi? // PaumaCa.57

taruvara tumaṁ pi vaccasi, dūrunnayaviyaḍapattalacchāya!
ētthaṁ apubavilayā, kaha tē nō lakkhiyā raṇṇē? // PaumaCa.58

sōūṇa cakkavāī, vāharamāṇī sarassa majjhatthā
mahilāsakābhimuhō, puṇō vi jāō cciya nirāsō // PaumaCa.59

rōsapasarantahiyaō, vajjāvattaṁ dhaṇuṁ samāruhiuṁ
apphālēi mahappā, bhayajaṇaṇaṁ sabasattāṇaṁ // PaumaCa.60

mōttaṇa sīhanāya, puṇō visāyaṁ khaṇēṇa saṁpattō
sōyaï maē varāī, jaṇayasuyā hāriyā raṇē // PaumaCa.61

iha maṇuyasāyaravarē, mahilārayaṇuttamaṁ mahaṁ naṭuṁ
na labhāmi gavēsantō, dhaṇiyaṁ pi sudīhakālēṇaṁ // PaumaCa.62

vagghēṇa va sīhēṇa va, khaḍyā kiṁ? māriyā va hatthīṇaṁ?
bahujalakallōlāē, avahariyā girinadīē va? // PaumaCa.63

diṭṭhā diṭṭhā si maē, ēhēhi iō iō kaüllāvō
dhāvaï taō taō cciya, paḍisaddayamōhiō rāmō // PaumaCa.64

ahavā duṭṭēṇa ihaṁ, kēṇa va hariyā mahaṁ hiyayaïṭṭhā?
ghaṇagiri-tarusaṁchannaṁ, kattō raṇaṁ gavēsāmi? // PaumaCa.65

ēva parihiṇḍiūṇaṁ, taṁ raṇṇaṁ rāhavō paḍiniyattō
jāō nirāsahiyaō, niyayāvāsē taō suyaï // PaumaCa.66

ēvaṁvihā vi purisā sukayassa chēdē, pāvanti dukkhamaülaṁ iha jīvalōē
tamhā jiṇuttamamaēṇa visuddhabhāvā, dhammaṁ karēha vimalaṁ ca nirantarāyaṁ // PaumaCa.67


iya paümacariē sīyāharaṇē rāmavippalāvavihāṇaṁ nāma caüttālīsaṁ pavvaṁ samattaṁ


---------------------------------------------------------------------
[sīyāvippaōgadāhapavvaṁ]

ētthantarammi pattō, puvaviruddhō virāhiō sahasā
sannaddhabaddhakavaō, balēṇa sahiō mahantēṇaṁ // PaumaCa.1


[p. 318]
jujjhantassa raṇamuhē, paḍiō calaṇēsu lacchinilayassa
bhiccō haṁ tuha sāmiya! vijjāharavaṁsasaṁbhūō // PaumaCa.2

candōyarassa puttō, aṇurāhākucchisaṁbhavō ahayaṁ
tuha āṇāe samatthō, nāmēṇa virāhiō sāmi! // PaumaCa.3

viṇaōṇayassa sīsē, hatthaṁ dāūṇa lakkhaṇō bhaṇaï
sabaṁ pi ēvamēyaṁ, vaccha! mahaṁ maggaō ṭhāhi // PaumaCa.4

ēva bhaṇiō pavuttō, ēkkaṁ kharadūsaṇaṁ tuma sāmī!
ghāēhi sēsasuhaḍē, ahayaṁ mārēmi saṁgāmē // PaumaCa.5

ēva bhaṇiūṇa tō sō, dūsaṇasēnnassa ahimuhōhūō
aha jujjhium̐ pavattō, virāhiō niyayabalasahiō // PaumaCa.6

jōhā jōhēhi samaṁ, ābhiṭṭā gayavarā saha gaēhiṁ
jujjhanti rahārūḍhā, samayaṁ rahiēhi raṇasūrā // PaumaCa.7

ēyārisammi jujjhē, viṇivāijjantasuhaḍasaṁghāē
lacchīharēṇa samayaṁ, ālaggō dūsaṇō samarē // PaumaCa.8

bhaṇiō ya dūsaṇēṇaṁ, mama puttaṁ māriūṇa majjhatthaṁ
kantāthaṇābhilāsī!, pāva! kahi vaccasē ajja? // PaumaCa.9

ṭhā-ṭhāhi savaḍahuttō, pāva! tumaṁ sunisiēhi bāṇēhiṁ
kantāvarāhakārī, pēsēmi jamālayaṁ sigdhaṁ // PaumaCa.10

paḍibhaṇaï lacchinilaō, kiṁ tē bhaḍa! vōkkiēhi bahuēhiṁ
na yahaṁ vaccāmi tahiṁ, jattha gaō nandaṇō tujjhaṁ // PaumaCa.11

lacchīharēṇa ēntō, sarēhi kharadūsaṇō kaō virahō
chinnadhaṇuhā-'yavattō, gahō va paḍiō nahayalāō // PaumaCa.12

āyaḍḍiūṇa khaggaṁ, sōmittī tassa pāviō sigdhaṁ
kharadūsaṇō vi samuha, avaḍhiō asivaraṁ ghēttu // PaumaCa.13

āmarisavasagaēṇaṁ, chinnaṁ khaggēṇa sujjahāsēṇaṁ
kharadūsaṇassa sīsaṁ, paḍiyaṁ rattāruṇacchāyaṁ // PaumaCa.14

kharadūsaṇassa mantī, nāmēṇaṁ khāradūsaṇō ēntō
lacchīharēṇa bhinnō, sarēṇa mucchāgayavibuddhō // PaumaCa.15

sigdhaṁ virāhiēṇa vi, taṁ sarva dūsaṇassa niyayabalaṁ
niddayapaharābhihayaṁ, khaṇēṇa bhaggaṁ nirāṇandaṁ // PaumaCa.16

taṁ māriūṇa sattuṁ , sahiō ya virāhiēṇa sōmittī
pattō rāmasayāsaṁ, pēcchaï jēṭhaṁ suhapasuttaṁ // PaumaCa.17

uṭṭhaviūṇā''lattō, sāha kahiṁ jaṇayanandiṇī sāmi!
tēṇa vi sō paḍibhaṇiō, kēṇa vi mē avahiyā kantā // PaumaCa.18


[p. 319]
tāva paṇāmaṁ kāuṁ, virāhiō bhaṇaï saviṇayaṁ sāmi!
amhaṁ tuma mahājasa!, āṇatti dēha kajjēsu // PaumaCa.19

ēvaṁ ca bhaṇiyamēttē, pucchaï lacchīharaṁ paümaṇāhō
sāhēhi vaccha! ēsō, kassa suō? kiṁ ca nāma sē? // PaumaCa.20

candōyarassa puttō, nāmēṇa virāhiō imō sāmi!
jujjhantassa raṇamuhē, majjha sayāsaṁ samaṇupattō // PaumaCa.21

ēēṇa khuibalaṁ taṁ, sāhaṇasahiēṇa raṇamuhē bhaggaṁ
khaggarayaṇēṇa sattū , maē vi kharadūsaṇō nihaō // PaumaCa.22

aha bhaṇaï lacchīnilaō, vijāhara! kāraṇaṁ suṇasu ēttō
maha guravassa mahiliyā, kēṇa vi hariyā mahāraṇṇē // PaumaCa.23

tīē virahammi imō, vacchaya! jaï cayaï attaṇō jīyaṁ
tō haṁ huyavaharāsiṁ, pavisāmi na ēttha saṁdēhō // PaumaCa.24

ēyassa jīviyabē, kiṁci uvāyaṁ karēhi muṇiūṇaṁ
sīyāgavēsaṇaparō, vaccha! sahīṇō tumaṁ hōhi // PaumaCa.25

ēva bhaṇiō pavuttō, candōyaranandaṇō niyayabhiccē
sīyā lahuṁ gavēsaha, tumhē hi jala-sthalā-''gāsē // PaumaCa.26

ēva bhaṇiyā payaṭṭā, suhaḍā sannaddhabaddhatōṇīrā
sīyāgavēsaṇaṭṭē, dasa vi disāō pavaṇavēgā // PaumaCa.27

aha akjaḍissa suō, rayaṇajaḍī nāma khēyarō gayaṇē
sāyaravarassa uvariṁ, suṇaï palāvaṁ mahiliyāē // PaumaCa.28

hā rāmadēva! lakkhaṇa!, dharēhi bandī imēṇa hīrantī
suparipphuḍaṁ ca saïṁ, sōuṁ ruṭṭhō rayaṇakēsī // PaumaCa.29

pēcchaï pupphavimāṇē, hīrantī rāvaṇēṇa vaïdēhī
bhaṇaï ya rāmassa piyaṁ, duṭṭha! kahiṁ nēsi maha puraō? // PaumaCa.30

sō ēva bhaṇiyamēttō, dasāṇaṇō tassa niyayavijjāō
avalōyaṇīe nāuṁ, chindaï mantappabhāvēṇaṁ // PaumaCa.31

aha sō virikkavijjō, kambuddīvammi takkhaṇaṁ paḍiō
āruhaï kambusēlaṁ, samuddavāēṇa āsatthō // PaumaCa.32

jē vi ya tē tattha gayā, gavēsiūṇaṁ ca āgayā sigdhaṁ
rāmassa kahanti phuḍaṁ, na sāmi! tuha rōhiṇī diṭṭhā // PaumaCa.33


[p. 320]
vijjāharāṇa vayaṇaṁ, sōūṇaṁ rāghavō visaṇṇamaṇō
bhaṇaï ya sāyaravaḍiyaṁ, rayaṇaṁ kō lahaï jiyalōē? // PaumaCa.34

nūṇaṁ parabhavanaṇiyaṁ, aṇuhaviyavaṁ maē niyayakammaṁ
niyamēṇa taṁ na tīraï, dēvēhi vi annahā kāuṁ // PaumaCa.35

ēvaṁ paridēvantaṁ, rahunāhaṁ bhaṇaï khēyaranarindō
thōvadivasēsu kantaṁ, dāvēmi tuhaṁ muyasu sōyaṁ // PaumaCa.36

annaṁ pi suṇasu sāmiya!, nihaē kharadūsaṇē balabbhahiē
jāhinti mahākhōhaṁ, indaïpamuhā bhaḍā tujhaṁ // PaumaCa.37

tamhā vaccāmu lahum̐, pāyālaṁkārapuravaraṁ ēttō
bhāmaṇḍalassa vattā, tattha labhāmō suhāsīṇā // PaumaCa.38

sāmacchiūṇa ēvaṁ, rāma-sumittī ya rahavaravilaggā
samayaṁ virāhiēṇaṁ, pāyālapuraṁ ciya paviṭṭhā // PaumaCa.39

sōūṇa āgayā tē, candaṇahānandaṇō taō sundō
niyayabalēṇa samaggō, tēhi samaṁ jujjhiuṁ pattō // PaumaCa.40

pariṇijjiūṇa sunda, candōyaranandaṇēṇa samasahiyā
kharadūsaṇassa gēhē, avaṭṭhiyā rāma-sōmittī // PaumaCa.41

tattha vi surabhisuyandhē, pāsāē rāghavō parivasantō
sīyāsamāgamamaṇō, nimisaṁ pi dhiiṁ na sō lahaï // PaumaCa.42

tassa gharassā''sannē, jiṇabhavaṇaṁ uvavaṇassa majjhammi
taṁ pavisiūṇa rāmō, paṇamaï paḍimā dhiī pattō // PaumaCa.43

niyayabalēṇa samaggō, sundō jaṇaṇiṁ ca gēhium̐ sigdhaṁ
laṅkāpuri paviṭṭhō, pii-bhāīsōgasaṁtattō // PaumaCa.44

ēvaṁ saṅgā parabhavakayā hōnti nēhāṇubaddhā, pacchā dukkhaṁ jaṇiyavirahā, dēvamāṇussabhāvā
tamhā nāṇaṁ jiṇavaramaē jāṇiūṇaṁ visuddha, dhammē cittaṁ kuṇaha vimalaṁ sabasōkkhāṇa mūlaṁ // PaumaCa.45


iya paübhacariē sīyāvippaōgadāhapavvaṁ paṇayālaṁ samattaṁ


---------------------------------------------------------------------
[māyāpāyāraviucvaṇapavvaṁ]

sō tattha vimāṇatthō, vaccantō rāvaṇō jaṇayadhūyaṁ
daṭuṁ, milāṇavayaṇaṁ, jaṁpaï mahurāṇi vayaṇāṇi // PaumaCa.1


[p. 321]
hōhi pasannā sundari!, mēṁ diṭṭhī dēhi sōmasasivayaṇē!
jēṇa mayaṇāṇalō mē pasamaï tuha cakkhusalilēṇaṁ // PaumaCa.2

jaï diṭṭhipasāyaṁ mē, na kuṇasi varakamalapattadalanayaṇē!
tō pahaṇasuttimaṅga, imēṇa calaṇāravindēṇaṁ // PaumaCa.3

avalōiūṇa pēcchasu, sasēla-vaṇa-kāṇaṇaṁ imaṁ puhaī
bhamaï jasō paṇavō iva, majjha aṇakkhaliyagaïṣasarō // PaumaCa.4

icchasu maē kisōyari!, māṇēhi jahicchiyaṁ mahābhōgaṁ
ābharaṇabhūsiyaṅgī, dēvi va samaṁ surindēṇaṁ // PaumaCa.5

naṁ rāvaṇēṇa bhaṇiyā, vivarīyamuhī ṭhiyā ya taṁ sīyā
jaṁ paralōyaviruddhaṁ, kaha jaṁpasi ērisaṁ vayaṇaṁ? // PaumaCa.6

avasara diṭṭhipahāō, mā mē aṅgāiṁ chivasu hatthēṇaṁ
paramahiliyāṇalasihāpaḍiō salahō va nāsihisi // PaumaCa.7

paranāriṁ pēcchantō, pāvaṁ ajjēsi ayasasaṁjuttaṁ
narayaṁ pi vañjasi maō, dukkhasahassāulaṁ ghōraṁ // PaumaCa.8

pharusavayaṇēhi ēvaṁ, ahiyaṁ nibbhacchiō ya sīyāē
mayaṇaparitāviyaṅgō, taha vi na chaḍḍēi pēmmaṁ sō // PaumaCa.9

tāhē laṅkāhivaī, niyayasirē viraïūṇa karakamalaṁ
pāēsu tīe paḍiō, taṇamiva gaṇiō vidēhāē // PaumaCa.10

kharadūsaṇasaṁgāmē, nivattē tāva āgayā suhaḍā
suya-sāraṇamāīyā, jayasadaṁ cēva kuṇamāṇā // PaumaCa.11

paḍapaḍaha-gīya-vāiya-ravēṇa ahiṇandiō saha balēṇaṁ
pavisaï laṅkānayariṁ, dasāṇaṇō indasamavibhavō // PaumaCa.12

cintēi jaṇayataṇayā, havaï'ha vijjāharāhivō ēsō
āyaraï amajjāyaṁ, kaṁ saraṇaṁ tō pavajjāmi? // PaumaCa.13

jāva ya na ēi vattā, kusalā daïyassa bandhusahiyassa
tāva na bhuñjāmi ahaṁ, āhāraṁ bhaṇaï jaṇayasuyā // PaumaCa.14

dēvaramaṇaṁ ti nāmaṁ, ujjāṇaṁ puravarīe puvēṇaṁ
ṭhaviūṇa tattha 'sīyā, niyayagharaṁ patthiō tāhē // PaumaCa.15

sīhāsaṇē niviṭhṭhō, nāṇāvihamaṇimaūhapajjaliē
sīyāvammahanaḍiō, na lahaï nimisaṁ pi nivāṇaṁ // PaumaCa.16


[p. 322]
kharadūsaṇammi vahiē, tāva palāvaṁ kuṇanti juvaīō
mandōyaripamuhāō, laṅkāhivaïssa ghariṇīō // PaumaCa.17

ēkōyarassa calaṇē, candaṇahā gēṇhiūṇa rōvantī
bhaṇaï hayāsā pāvā, ahayaṁ paï-puttaparimukkā // PaumaCa.18

vilavantī bhaṇaï taō, laṅkāparamēsarō alaṁ vacchē!
ruṇṇēṇa kiṁ va kīraï?, puvakayaṁ āgayaṁ kammaṁ // PaumaCa.19

vacchē! jēṇa raṇamuhē, nihaō kharadūsaṇō tuha suō ya
taṁ pēccha vahijjantaṁ, sahāyasahiyaṁ tu acirēṇaṁ // PaumaCa.20

saṁthāviūṇa bahiṇī, āēsaṁ jiṇaharaccaṇē dāuṁ
pavisaraï niyayabhavaṇaṁ, dasāṇaṇō mayaṇajaragahiō // PaumaCa.21

mandōyarī paviṭṭhā, daïyaṁ daṭṭaṇa dōhanīsāsaṁ
bhaṇaï visāyaṁ sāmiya!, mā vaccasu dūsaṇavahammi // PaumaCa.22

annē vi tujjha bandhū, ētthēva mayā na sōiyā tumhē
kiṁ puṇa dūsaṇasōgaṁ, sāmi! apurva samubahasi? // PaumaCa.23

lajjantō bhaṇaï taō, suṇa sundari! ēttha sārasabbhāvaṁ
jaï nō rūsēsi tumaṁ, tō haṁ sāhēmi sasivayaṇē! // PaumaCa.24

sambukō jēṇa haō, vivāiō dūsaṇō ya saṁgāmē
sīyā tassa mahiliyā, hariūṇa maē ihā''ṇīyā // PaumaCa.25

jaï nāma sā surūvā, na maē icchaï paī mayaṇatattaṁ
tō natthi jīviyaṁ mē, tujjha piē sāhiyaṁ ēyaṁ // PaumaCa.26

daïyaṁ ēyāvatthaṁ, daṭuṁ mandōyarī samullavaï
mahilā sā akayatthā, jā dēva! tumaṁ nē icchēi // PaumaCa.27

ahavā sayalatihuyaṇē, sā ēkkā rūva-jōvaṇaguṇaḍḍā
aïmāṇagabiēṇaṁ, jōijjaï jā tumē sāmi! // PaumaCa.28

kēūrabhūsiyāsū, imāsu bāhāsu karikarasamāsu
kiha na'vagr̥hasi sāmiya!, taṁ vilayaṁ sabalakārēṇaṁ // PaumaCa.29

sō bhaṇaï suṇasu sundari!, atthi ihaṁ kāraṇaṁ mahāgaruyaṁ
balagabiō vi santō, jēṇa na giṇhāmi paramahilaṁ // PaumaCa.30

puvaṁ maē kisōyari!, aṇantaviriyassa pāyamūlammi
sāhupaḍicōiēṇaṁ, kaha vi ya ēvaṁ vayaṁ gahiyaṁ // PaumaCa.31


[p. 323]
jā nēcchaï paramahilā, apasannā jaï vi rūvaguṇapuṇṇā
sā vi ya maē balēṇaṁ, na patthiyavā sayākālaṁ // PaumaCa.32

ēēṇa kāraṇēṇaṁ, balā na giṇhāmi paragihatthā haṁ
mā mē nivittibhaṅgō, hōhī pubammi gahiyāē // PaumaCa.33

acaliya-akhaṇḍiyāē, ēsa nivittīe narayapaḍiō vi
uttārijjāmi ahaṁ, ghaḍō va kūvammi rajjūē // PaumaCa.34

mayaṇasarabhinnahiyayaṁ, jaï jīvantaṁ maē tumaṁ mahasi
sundari! āṇēhi lahuṁ, taṁ mahilāōsahiṁ gantuṁ // PaumaCa.35

ēyāvatthasarīraṁ, kantaṁ mandōyarī palōēuṁ
juvaīhi saṁparivuḍā, caliyā jattha'cchaē sīyā // PaumaCa.36

ujjāṇaṁ suraramaṇaṁ, saṁpattā tattha pāyavasamīvē
mandōyarīe diṭṭhā, jaṇayasuyā vaṇasirī cēva // PaumaCa.37

ālaviūṇa niviṭṭhā, jaṁpaï mandōyarī suṇasu bhaddē!
kiṁ nēcchasi bhattāraṁ, dahavayaṇaṁ khēyarāhivaī? // PaumaCa.38

mahigōyarassa atthē, kiṁ acchasi dukkhiyā tumaṁ bālē!
aṇuhavasu dēhasōkkhaṁ, ladhuṇa dasāṇaṇaṁ kantaṁ // PaumaCa.39

jē rāma-lakkhaṇā vi hu, tujjha hiē niyayamēva ujjuttā
tēhiṁ pi kiṁ va kīraï, vijjāparamēsarē ruṭhē? // PaumaCa.40

mandōyarīe ēvaṁ, jaṁ bhaṇiyā jaṇayanandiṇī vayaṇaṁ
jāyā gaggarakaṇṭhā, aṁsujalāpuṇṇanayaṇajuyā // PaumaCa.41

paḍibhaṇaï taō sīyā, saīu kiṁ ērisāṇi vayaṇāṇi
jaṁpanti sumahilāō, uttamakulajāyapuvāō? // PaumaCa.42

jaï vi hu imaṁ sarīraṁ, chinnaṁ bhinnaṁ hayaṁ ca puṇaruttaṁ
rāmaṁ mōttūṇa pēī, taha vi ya annaṁ na icchāmi // PaumaCa.43

jaï vi akhaṇḍalasarisaṁ, parapurisaṁ saṇaṁkumārarūvaṁ pi
taṁ pi yanēcchāmi ahaṁ, kiṁ vā bahuēhi bhaṇiēhiṁ? // PaumaCa.44

ētthantarammi pattō, dahavayaṇō mayaṇavēyaṇumhaviō
sīyāe samabbhāsē, avaḍhiō bhaṇaï vayaṇāī // PaumaCa.45

sundari! vinnappaṁ suṇa, hīṇō haṁ kēṇa vatthuṇā tāṇaṁ
jēṇa mamaṁ bhattāraṁ, nēcchasi suiraṁ pi bhaṇṇantī? // PaumaCa.46

bhaṇaï taō jaṇayasuyā, avasara mā mē chivēhi aṅgāī
vijjāharāhama! tuma, kaha jaṁpasi ērisaṁ vayaṇaṁ? // PaumaCa.47


[p. 324]
maha jubaīṇa kisōyari!, hōhi tuma uttamā mahādēvī
māṇēhi visayasōkkhaṁ, jahicchiyaṁ mā cirāvēhi // PaumaCa.48

tō bhaṇaï jaṇayataṇayā, samayaṁ rāmēṇa raṇṇavāsō ya
ahiyaṁ mē kuṇaï dhiī, suravaïlōgaṁ visēsēi // PaumaCa.49

bhūsaṇarahiyā vi saī, tīē sīlaṁ tu maṇḍaṇaṁ hōi
sīlavihūṇāe puṇō, varaṁ khu maraṇaṁ mahiliyāē // PaumaCa.50

jaṁ ēva nirāgariō, māyā kāuṁ samujjaō sahasā
atthamiō divasayarō, tāva ya jāyaṁ tamaṁ ghōraṁ // PaumaCa.51

hatthīsu kēsarīsu ya, vagdhēsu ya bhēsiyā jaṇayadhūyā
na ya paḍivannā saraṇaṁ, dasāṇaṇaṁ nēva sā khuhiyā // PaumaCa.52

rakkhasa-vēyālēsu ya, ahiyaṁ bhēsāviyā vi nāgēsu
na ya paḍivannā saraṇaṁ, dasāṇaṇaṁ nēva sā khuhiyā // PaumaCa.53

ēvaṁ dasāṇaṇēṇaṁ, bhēsijjantīe vavagayā rayaṇī
nāsēntō bahalatamaṁ, tāva cciya uggaō sūrō // PaumaCa.54

tatthēva varujjāṇē, ṭhiyassa suhaḍā vibhīsaṇāīyā
sigdhaṁ ca samaṇupattā, paṇamanti kamēṇa dahavayaṇaṁ // PaumaCa.55

tāva ya tahiṁ ruyantī, daṭṭhūṇa bihīsaṇō jaṇayadhūyaṁ
pucchaï kahēhi bhaddē!, duhiyā bhajjā va kassa tumaṁ? // PaumaCa.56

sā bhaṇaï vaccha! nisuṇasu, duhiyā jaṇayassa naravarindassa
bhāmaṇḍalassa bahiṇī, rāghavaghariṇī ahaṁ sīyā // PaumaCa.57

jāva ya majjha piyayamō, gavēsaṇaḍhē gaō kaṇiṭṭhassa
tāva ahaṁ avahariyā, imēṇa pāvēṇa raṇṇāō // PaumaCa.58

jāva na vaccaï maraṇaṁ, maha virahē rāghavō tahiṁ raṇē
tāva imō dahavayaṇō, nēūṇa maē samappēu // PaumaCa.59

suṇiūṇa tīe vayaṇaṁ, bihīsaṇō bhāyaraṁ bhaṇaï ēvaṁ
dittāṇalasamasarisī, ki paranārī samāṇīyā? // PaumaCa.60

annaṁ pi suṇasu sāmiya!, tujjha jasō bhamaï tihuyaṇē sayalē
paranāriṣasaṅgēṇaṁ, mā ayasakalaṅkiō hōhi // PaumaCa.61

uttamapurisāṇa pahū!, na ya juttaṁ ērisaṁ havaï kammaṁ
bahujaṇaduguñchaṇīyaṁ, dōggaïgamaṇaṁ ca paralōē // PaumaCa.62

paḍibhaṇaï khēyarindō, kiṁ paradavaṁ mahaṁ vasumaīē
duṣayacaüpṣayavatthu, jassa na sāmī ahaṁ jāō? // PaumaCa.63


[p. 325]
ētthantarē vilaggō, bhuvaṇālaṁkāramattamāyaṅgō
sīyā vi ya āruhiyā, pupphavimāṇē dahamuhēṇaṁ // PaumaCa.64

gaya-turaya-jōha-rahavara-saṁghaṭuṭṭhantamaṅgalaravēṇaṁ
ahiṇandiō ya vaccaï, taṇamiva gaṇiō vidēhāē // PaumaCa.65

pattō samattakusumaṁ, ujjāṇaṁ vivihapāyavasamiddhaṁ
pupphagirissa maṇaharaṁ, ṭhiyaṁ ca uvariṁ samantēṇaṁ // PaumaCa.66

ujjāṇassa paēsā, satta tumaṁ tāva suṇasu magahavaī
paḍhamaṁ païṇṇanāma, āṇandaṁ taha ya suhasēvaṁ // PaumaCa.67

sāmuccayaṁ caütthaṁ, pañcamayaṁ cāraṇaṁ ti nāmēṇaṁ
ṣiyadasaṇaṁ ca chaṭhēṁ, paümujjāṇaṁ ca sattamayaṁ // PaumaCa.68

paḍhamaṁ païṇṇagaṁ ti ya, dharaṇiyalē taha paraṁ jaṇāṇandaṁ
nāṇāvihataruchannaṁ, tattha jaṇō nāyarō ramaï // PaumaCa.69

taïyammi u suhasēvē, samuccaē taha caütthaē rammē
kīlaï vilāsiṇijaṇō, suyandhakusumōhabalikammō // PaumaCa.70

cāraṇamaṇābhirāmē, ujjāṇē cāraṇā samaṇasīhā
sajjhāya-jhāṇanirayā, vasanti niccaṁ daḍhadhiīyā // PaumaCa.71

tambōlavallipaüraṁ, kēiyadhūlīsudhūsarāmōyaṁ
piyadaṁsaṇaṁ ca chaṭuṁ, ujjāṇaṁ maṇaharālōyaṁ // PaumaCa.72

paümavarujjāṇaṁ taṁ, sattamayaṁ viviharaïyasōvāṇaṁ
pupphagiripavarasiharē, ahiṭṭhiyaṁ paṇḍagavaṇaṁ va // PaumaCa.73

nāraṅga-phaṇasa-campaga-asōga-punnāga-tilayamāīhiṁ
rēhanti uvavaṇāī, kōilamahurāniṇāyāī // PaumaCa.74

vāvīsu dīhiyāsu ya, jaṇavayaṇhāṇāvagāhaṇajalāsu
kamaluppalachannāsuṁ, tāī ahiyaṁ virāyanti // PaumaCa.75

tattha ya paümujjāṇē, nāmēṇāsōgamāliṇī vāvī
kīlaṇaharēsu rammā, vimalajalā kāṇaṇasaṇāhā // PaumaCa.76

tatthāsōgamahātarusaṁchannē ṭhāviyā jaṇayadhūyā
paṇḍagavaṇē va najjaï, avaïṇṇā suravahū cēva // PaumaCa.77

rāvaṇapavēsiyāhiṁ, juvaīhi aṇēyacāḍuyārōhiṁ
niyayaṁ pi pasāijjaï, vīṇāgandhabanaṭṭēhiṁ // PaumaCa.78

na karēi majjaṇavihiṁ, na ya bhuñjaï nēya dēi ullāvaṁ
ēgaggamaṇā sīyā, acchaï rāmaṁ vicintantī // PaumaCa.79


[p. 326]
gantūṇa sabamēyaṁ, kahanti laṅkāhivassa dūīō
jā na kuṇaï āhāra, sā kiha sāmī tumaṁ mahaï? // PaumaCa.80

tattō sō dahavayaṇō, mayaṇāṇalapajjalantasabaṅgō
paḍiō vasaṇasamuddē, ahiyaṁ cintāurō jāō // PaumaCa.81

sōyaï gāyaï vilavaï, dīhuṇhē tattha muyaï nīsāsē
kōṭṭimatalaṁ nisaṇṇō, apphālaï dāhiṇakarēṇaṁ // PaumaCa.82

sahasā samuṭṭhiūṇaṁ, vaccaï bhavaṇāu niggaō santō
puṇaravi niyattaï lahuṁ, sīyā sīya tti jaṁpantō // PaumaCa.83

lōlaï kamalōttharaṇē, siccantō bahalacandaṇarasēṇaṁ
uṭṭhaï calaï viyambhaï, gahiō mayaṇaggitāvēṇaṁ // PaumaCa.84

jaṁpaï bhuyāsu tuliō, kaïlāsō khēyarā jiyā sabē
sō kiha mōhēṇa ahaṁ, masirāsinirūviō kāuṁ? // PaumaCa.85

acchaü tāva dahamuhō, mantīhi samaṁ bihīsaṇō mantaṁ
kāūṇa samāḍhattō, bhāisiṇēhujjayamaīō // PaumaCa.86

saṁbhinnō bhaṇaï taō, amhaṁ sāmissa daïvanōgēṇaṁ
paḍiō dāhiṇahatthō, jaṁ ciya kharadūsaṇō nihaō // PaumaCa.87

suhakammapahāvēṇaṁ, virāhiō lakkhaṇassa saṁgāmē
sigdhaṁ ca samaṇupattō, vahamāṇō bandhavasiṇēhaṁ // PaumaCa.88

caliyā ya imē sabē, kaïddhayā pavaṇaputtamāīyā
kāhinti pakhavāyaṁ, tāṇaṁ suggīvasannihiyā // PaumaCa.89

aha bhaṇaï pañcavayaṇō, mantī mā bhaṇaha dūsaṇaṁ vahiyaṁ
sūrāṇa gaī ēsā, suhaḍāṇaṁ havaï saṁgāmē // PaumaCa.90

jaï ciya tassa sahīṇō, virāhiō asivaraṁ ca ravibhāsaṁ
laṅkāhivassa taha vi ya, kiṁ kīraï lakkhaṇēṇa raṇē? // PaumaCa.91

bhaṇiō sahassamaïṇā, pañcamuhō kiṁ va atthahīṇāiṁ
vayaṇāi bhāsasi tumaṁ, agaṇintō sāmiyassa hiyaṁ? // PaumaCa.92

mā parihavaha kayāī, tubbhē nāūṇa vēriyaṁ thōvaṁ
appō vi dēsayālē, kiṁ na ḍahaï tihuyaṇaṁ aggī? // PaumaCa.93

vijjāharāṇa rāyā, āsaggīvō mahābalasamaggō
thōvēṇa vi saṁgāmē, nihaō pudi tivuḍhēṇaṁ // PaumaCa.94


[p. 327]
tamhā akālahīṇaṁ, karēha laṅkā suduggapāyāraṁ
sammāṇēha jaṇavayaṁ, bhiccā ya bahuppayāṇēṇaṁ // PaumaCa.95

tāhē bibhīsaṇēṇaṁ, raïō māyāe duggamō sigdhaṁ
pāyārō aïvisamō, nirantarō kūḍajantēsu // PaumaCa.96

dinnā ya rakkhapālā, samantaō khēyarā balasamaggā
samarē abhaggamāṇā, gahiyāuha-paharaṇā-''varaṇā // PaumaCa.97

ēvamimaṁ suṇiūṇa ya tubbhē, rāvaṇavammahadukkhasamūhaṁ
vajjaha niccamaviṁ paradāraṁ, jēṇa jasaṁ vimalaṁ aṇuhōha // PaumaCa.98


iya paümacariē māyāpāyāraviuṭhavaṇaṁ nāma chāyālīsaṁ pavvaṁ samattaṁ


---------------------------------------------------------------------
[suggīvakkhāṇapavvaṁ]

ēttō kikkindhavaī, kantāvirahammi dukkhiō santō
pattō paribbhamantō, taṁ cēva raṇaṁ nahiṁ vattaṁ // PaumaCa.1

pēcchaï turaya-gaïndē, vivāiē rahavarē ya paribhaggē
suhaḍē vimukkajīē, avarē satthāhayasarīrē // PaumaCa.2

paripucchiō ya sāhaï, suggīvanarāhivassa tatthēgō
sīyāharaṇammi imē, nihayā kharadūsaṇa-jaḍāgī // PaumaCa.3

cintēi vāṇaravaī, nihaō kharadūsaṇō raṇē jēṇaṁ
vaccāmi tassa saraṇaṁ, sō vi hu santīkarō hōu // PaumaCa.4

tullāvatthāṇa jaē, hōi siṇēhō narāṇa niyayaṁ pi
kāraṇavasēṇa sō mē, kāhī pakkhaṁ na saṁdēhō // PaumaCa.5

nāūṇa vāṇaravaī, ṭhāṇaṁ paümassa niyayabalasahiō
paḍihārasamakkhāō, pāyālapuraṁ aha paviṭṭhō // PaumaCa.6

saṁbhāsiēkamēkkā, uvaviṭṭhā āsaṇēsu raïēsu
pucchanti dēhakusalaṁ, suggīvaṁ rāma-sōmittī // PaumaCa.7

ētthantarē pavuttō, mantī jambūnaō nisāmēhi
kattō sarīrakusalaṁ, imassa amhaṁ narindassa? // PaumaCa.8


[p. 328]
āicarayassa suyā, sahōyarā nāma vāli-suggīvā
kikkindhipurāhivaī, vāṇarakēū mahāsattā // PaumaCa.9

vālī vikkhāyajasō, suggīvaṁ ṭhāviūṇa rajjammi
ahimāṇēṇa viuddhō, pavajjamuvāgaō dhīrō // PaumaCa.10

suggīvō vi ya rajjaṁ, kuṇaï sutārāe saṁjuō niyayaṁ
kikkindhimahānayarē, gayaṁ pi kālaṁ ayāṇantō // PaumaCa.11

puṇaravi ya vittharēṇaṁ, jaṁpaï jambūṇaō kayapaṇāmō
dukkhassa kāraṇamiṇaṁ, ēyassa pahū! nisāmēha // PaumaCa.12

aha dēva! kō vi duṭṭhō, māyāvī dāṇavō balummattō
vāṇaravaïssa rūvaṁ, kāūṇa puraṁ samallīṇō // PaumaCa.13

mantīṇa amuṇiō sō, pavisaï suggīvasantiyaṁ bhavaṇaṁ
varajuvaïkayasaṇāhaṁ, jattha sutārā sayaṁ vasaï // PaumaCa.14

daṭṭaṇa taṁ sutārā, lakkhaṇarahiyaṁ maṇēṇa ubiggā
avasaraï tattha sigdhaṁ, mantijaṇaṁ cēva allīṇā // PaumaCa.15

sō vi ya līlāyantō, suggīvassā''saṇē suhaniviṭṭhō
tāva ya vālikaṇiṭṭhō, niyayaṁ bhavaṇaṁ samaṇupattō // PaumaCa.16

taṁ niyayarūvasarisaṁ, daṭṭaṇaṁ bhavaṇamajjhayārammi
ruṭṭō vāṇaranāhō, aha gajjaï garuyagambhīraṁ // PaumaCa.17

mōttūṇa siṁhanāyaṁ, avaïṇṇō tattha aliyasuggīvō
aha jujjhiuṁ pavattō, samayaṁ ciya vāṇarindēṇaṁ // PaumaCa.18

siricandamāiyāṇaṁ, mantīṇaṁ tattha sā mahādēvī
sāhaï lakkhaṇarahiō, kōi imō khēyarō duṭṭhō // PaumaCa.19

sōūṇa tīe vayaṇaṁ, ēgantē mantiṇō u mantēuṁ
sāhanti patthivāṇaṁ, rakkhaha antēuraṁ ēyaṁ // PaumaCa.20

akkhōhiṇīsu sattasu, sahiō ciya aṅgaō sa suggīvaṁ
pariṁgiṇhaï aṅgō puṇa, kittimaī tattiyabalēṇaṁ // PaumaCa.21

nayarassa dakkhiṇēṇaṁ, ṭhaviō mantīhi aliyasuggīvō
phuḍasuggīvō vi lahuṁ, uttarapāsē pariṭṭhaviō // PaumaCa.22

nāmēṇa candarassi, puttō vālissa asivaraṁ ghēttuṁ
rakkhaï sāhaṇasahiō, bhavaṇaduvāraṁ sutārāē // PaumaCa.23

aha tē dō vi kaïvarā, alahantā darisaṇaṁ sutārāē
jāyā samussuyamaṇā, mayaṇāṇaladīviyasarīrā // PaumaCa.24

kantāviōyaduhiō, cintēuṁ tattha saccasuggīvō
haṇuvassa gaō pāsaṁ, kahēi sarva niyayadukkhaṁ // PaumaCa.25


[p. 329]
sōūṇa tassa vayaṇaṁ, appaḍighāēṇa varavimāṇēṇaṁ
haṇuō kikkindhipuraṁ, gaō ya sigdhaṁ saha balēṇaṁ // PaumaCa.26

sōūṇa pavaṇaputtaṁ, samāgayaṁ aliyavāṇarāhivaī
nipphiḍaï gayārūḍhō, balēṇa samayaṁ mahantēṇaṁ // PaumaCa.27

dōhaṁ pi tāṇa rūvaṁ, sarisaṁ daṭṭha ṇa añjaṇātaṇaō
amuṇiyavisēsanihasō, niyayapuraṁ patthiō sigdhaṁ // PaumaCa.28

haṇuē niyayapuragaē, suggīvō bhayasamāulō ēttō
rāghava! tumaṁ pavannō, ēyassa karēhi sāmatthaṁ // PaumaCa.29

bhaṇaï taō paümanābhō, ahayaṁ sāhēmi kāraṇaṁ tujhaṁ
suggīva! majjha vi tuma, sīyāē labhasu paḍivattiṁ // PaumaCa.30

suggīvō bhaṇaï pahū!, jaï tuha mahilāē sattamē divasē
na labhāmi'ha paḍivatti, pavisāmi huyāsaṇē tō haṁ // PaumaCa.31

suṇiūṇa vayaṇamēyaṁ, ahiyaṁ āsāsiō paümanāhō
papphullakamalanēttō, jāō rōmañciyasarīrō // PaumaCa.32

aha tē jiṇabhavaṇatthā, samayaṁ kāuṁ adōhabuddhīyā
nīyā vāṇaravaïṇā, kikindhī rāma-sōmittī // PaumaCa.33

puṇaravi ya āgaō sō, kūḍō nāūṇa saccasuggīvaṁ
niyayabalasaṁparikhuḍō, ahimuhahūō rahārūḍhō // PaumaCa.34

ālaggō saṁgāmō, ubhayabhaḍāḍōvasaṁkaḍuttāsō
suggīvō suggīvaṁ, pahaṇaï gāḍhappahārēsu // PaumaCa.35

asi-kaṇaya-cakka-tōmara-saṁghaṭuṭṭhantasatthasaṁghāē
rāmō saraṁ na muñcaï, tāṇa visēsaṁ ayāṇantō // PaumaCa.36

tāhē gayāe pahaō, kūḍēṇaṁ tattha saccasuggīvō
mucchānimīliyacchō, paḍiō mahimaṇḍalē sigdhaṁ // PaumaCa.37

paḍiyaṁ daṭū ṇa raṇē, kikkindhī riyaï aliyasuggīvō
bandhavajaṇēṇa niyayaṁ, suggīvō āṇiō sibiraṁ // PaumaCa.38

aha bhaṇaï samāsatthō, suggīvō sāmi! vēriō ihaī
āgantūṇa puṇa gaō, kiṁ na tumē sō haō pāvō? // PaumaCa.39

bhaṇaï taō paümābhō, tubbhaṁ ciya ēttha jujjhamāṇāṇaṁ
na ya jāṇiō visēsō, tēṇa maē nāhaō sarisō // PaumaCa.40

suggīva! puṇarapi tumaṁ, taṁ duṭuṁ diṭṭhigōyarē majjhaṁ
ṭhāvēhi jēṇa pēcchasu, acirā bhinnaṁ sarasaēsu // PaumaCa.41

suggīvēṇā''ḍūō, samāgaō duṭṭhavāṇarāhivaī
rāmēṇa samaramajhē, ruddhō mēhō iva nagēhiṁ // PaumaCa.42


[p. 330]
daṭṭhaṇa rāmadēvaṁ, vēyālī niggayā mahāvijjā
sāhasagaī vi jāō, sāhāviyarūvasaṁṭhāṇō // PaumaCa.43

suggīvarūvasahiyaṁ, daṭṭhaṇaṁ sāhasaṁ maragayābhaṁ
ruṭṭhā vāṇarasuhaḍā, miliyā sabē vi ēgaḍhaṁ // PaumaCa.44

saṁgāmammi pavattē, dhariō cciya lakkhaṇēṇa suggīvō
sāhasagaīṇa vi taō, bhaggaṁ taṁ vāṇarāṇōyaṁ // PaumaCa.45

bhaggaṁ daṭṭha ṇa raṇē, kaïsēnnaṁ rāghavō sarasaēsu
āhaṇaï sāhasagaī, suiraṁ kāūṇa raṇalīlaṁ // PaumaCa.16

tikkhasarabhinnadēhō, paḍiō cciya sāhasō dharaṇivaḍhē
diṭṭhō vimukkajīō, vāṇarasuhaḍēhi sabēhiṁ // PaumaCa.47

nihayaṁ daṭṭha ṇa ariṁ, suggīvō rāghavaṁ saṁsōmittī
pūēi payayamaṇasō, pēsēi ya paṭṭaṇaṁ niyayaṁ // PaumaCa.48

ṭhaviūṇa varujjāṇē, paümābhaṁ vāṇarāhivō ēttō
pavisaraï siriharaṁ sō, daïyāukkaṇṭhiō sigdhaṁ // PaumaCa.49

jāō tārāe samaṁ, samāgamō tattha vāṇarindassa
raïsāgaramōgāḍhassa tassa diyahā ya vaccanti // PaumaCa.50

suhaḍā virāhiyāī, tatthēvā''ṇandakāṇaṇē savē
āvāsiyā sasēnnā, rāmō candappahaharammi // PaumaCa.51

sabaṅgasundarīō, tērasa kannāu vāṇaravaïssa
gantūṇa paümanāhaṁ, bhaṇanti amhaṁ varō tuhayaṁ // PaumaCa.52

paḍhamā vi ya candābhā, annā hiyayāvalī hiyayadhammā
ēttō aṇuddharī puṇa, sirikantā sundarī cēva // PaumaCa.53

kannā suramaïnāmā, havaï maṇōvāhiṇī ya cārusirī
mayaṇūsavā guṇavaī, paümābhā jiṇamaī cēva // PaumaCa.54

jōbaṇarūvadharīō, imāu kannāu pēcchiuṁ paümō
ukkātaḍīsamāō, mannaï sīyāviōyammi // PaumaCa.55

rāmassa sanniyāsē, tattha niviṭṭhāu tāu kannāō
maṇa-nayaṇahāriṇīō, viṇaōṇayavayaṇakamalāō // PaumaCa.56

kannāṇa jōvaṇadharīṇa vi rāmadēvō, tāṇaṁ ca sō na ya uvēi maṇābhilāsaṁ
nēhēṇa pubabhavasaṁciyanicchiēṇaṁ, sīyaṁ sayā vimalativaguṇaṁ muṇēi // PaumaCa.57


iya paümacariē suggīvapahāṇavakkhāṇaṁ nāma sattacattāla pavvaṁ samattaṁ


---------------------------------------------------------------------

[p. 331]
[kōḍisiluddharaṇapavvaṁ]

aha tassa dhiinimittaṁ, kuṇanti kannāu vivihaviṇiōgē
naccanti ya gāyanti ya, līlāsu maṇōharaṁ kuharaṁ // PaumaCa.1

vibhavō vi tassa sayalō, samāṇiō ṇhāṇa-bhōyaṇāīō
na ya kuṇaï nibuisuha, kantāhiyayassa rāmassa // PaumaCa.2

na ya suṇaï gīyasadaṁ, na ya pēcchaï maṇaharaṁ pi sō rūvaṁ
sīyāēgaggamaṇō, jhāyaï siddhiṁ jahā jōgī // PaumaCa.3

na kuṇaï kaha pi annaṁ, mōttuṁ sīyāsamāgamullāvaṁ
pāsaṭṭhiē vi saddaï, ēhēhi lahuṁ jaṇayadhūē! // PaumaCa.4

dēvī va māṇusī vā, nāgavahū jakkhiṇī va mahilā haïṁ
iha sayalajīvalōē, sīyāsarisī na pēcchāmi // PaumaCa.5

ēyāṇi ya annāṇi ya, palavantō bahuvihāṇi amuṇintō
bhaṇaï kaṇiṭuṁ paümō, sō vi cirāvēi suggīvō // PaumaCa.6

rāhavavayaṇēṇa gaō, sōmittī pavisiūṇa suggīvaṁ
bhaṇaï bhavaṇōyaratthaṁ, kiṁ pamhuḍhaṁ tumaṁ savaṁ? // PaumaCa.7

mahilāsōgasamuddē, paḍiē paramēsarē tuma ētthaṁ । kaha ramasi
visayasōkkhaṁ, adīhapēhī mahāpāvō? // PaumaCa.8

akayagdha! khēyarādhama!, pāvamaī! tattha nēmi sigdhaṁ tē
paümēṇa jattha nīō, tuha sarisō duṭhṭhacārittō // PaumaCa.9

ēva paritajjayantaṁ, sōmittī' vāṇarāhivō namiuṁ
bhaṇaï ya pamhuṭuṁ sē, ēkkavarāhaṁ khamasu majjhaṁ // PaumaCa.10

saṁbhāriuṁ païṇṇaṁ, tassa sumittī kahēi saṁbandhaṁ
jaha jōgī uvayāraṁ, kuṇaï ciya jakkhadattassa // PaumaCa.11

paripucchaï magahavaī, gaṇāhivaṁ jakkhadattavittantaṁ
bhayavaṁ! phuḍaviyaḍatthaṁ, kahēhi icchāmi nāuṁ jē // PaumaCa.12

bhaṇaï taō gaṇaṇāhō, sēṇiya! nisuṇēhi jōgiṇā siṭē
jāō jaṇaṇīe samaṁ, samāgamō jakkhadattassa // PaumaCa.13


[p. 332]
iha kuñcapurē nayarē, rāyā parivasaï niggayapayāvō
nāmēṇa jakkhasēṇō, rāillā gēhiṇī tassa // PaumaCa.14

puttō ya jakkhadattō, sō viharantō kayāi varajuvaī
daṭū ṇa pāyaḍatthaṁ, viddhō kusumāuhasarēhiṁ // PaumaCa.15

tīē kaē kumārō, asivarahatthō nisāsu vaccantō
muṇiṇā avahiparēṇaṁ, tarumūlatthēṇa paḍiruddhō // PaumaCa.16

daṭṭaṇuvayārarayaṁ, sāhuṁ paripucchaī kumāravarō
sāhēhi kōuyaṁ mē, kiṁ vaccantō taē ruddhō? // PaumaCa.17

sō bhaṇaï tujjha jaṇaṇī, sā juvaī jīe vaccasē pāsaṁ
tēṇa vi ya pucchiō sō, bhayavaṁ! sāhēhi paramatthaṁ // PaumaCa.18

aha mattiyāvaīē, kaṇagō nāmēṇa tattha vāṇiyaō
dhannā tassa mahiliyā, puttō vi ya bandhudattō sē // PaumaCa.19

tattha layādattasuyā, mittamaī bandhudattavaṇiēṇaṁ
pariṇēūṇa kaō sē, gabbhō na ya kēṇēī nāō // PaumaCa.20

pōēṇa patthiō sō, sā vi ya sasurēṇa duṭṭacārittā
kāūṇa ya nicchūḍhā, uppaliyāē saha sahīē // PaumaCa.21

aṇumaggēṇa riyantī, daïyassa ya annamannasatthēṇaṁ
bālasahī uppaliyā, ahīṇa daṭṭhā mayā raṇṇē // PaumaCa.22

kāūṇa vippalāvaṁ, sīlasahāī taō ya saṁpattā
ēyaṁ kuñcavarapuraṁ, pavarujjāṇē pasūyā sā // PaumaCa.23

kambalarayaṇēṇa suyaṁ, parivēḍhēūṇa patthiyā salilaṁ
aṅgāṇi jāva dhōvaï, suṇaēṇa hiō taō bālō // PaumaCa.24

mittēṇa bālaō sō, ghēttūṇa samappiō narindassa
tēṇa vi rāillāē, dinnō ciya niyayabhajjāē // PaumaCa.25

nāmēṇa jakkhadattō, sō hu tuma natthi ēttha saṁdēhō
paḍiyāgayā na pēcchaï, sā vi tahiṁ kāṇaṇē bālaṁ // PaumaCa.26

dēvaccaēṇa diṭṭhā, mittamaī pagaliyaṁsunayaṇajuyā
bahiṇī pabhāsiūṇaṁ, nīyā sā attaṇō gēhaṁ // PaumaCa.27

lajjāe piiharaṁ sā, na gayā jiṇadhammasīlasaṁpannā
iha nayarabāhiratthā, viharantēṇaṁ tumē diṭṭhā // PaumaCa.28

kambalarayaṇēṇa tumaṁ, jēṇaṁ ciya vēḍhiō sisū taïyā
taṁ acchaṅ ahināṇaṁ, kumāra! jakkhassa bhavaṇammi // PaumaCa.29


[p. 333]
taṁ paṇamiūṇa sāhū, gēhaṁ saṁpatthiō niyayakaṇṭhē
lāēi asivaraṁ sō, pucchaï ya kahēhi jammaṁ mē // PaumaCa.30

saba pi tēṇa siṭuṁ, naravaïṇā tassa kambalāīyaṁ
jāō samāgamō puṇa, māyā-vittēhi sē samayaṁ // PaumaCa.31

jāō ya mahāṇandō, paramavibhūīē kuñcavaranayarē
sēṇiya! kamāgaō tuha, saṁbandhō sō samakkhāō // PaumaCa.32

ēttō sō kaïvasabhō, puraō kāūṇa lakkhaṇaṁ turiō
saṁpattō paümābhaṁ, paṇamaï vihiyañjalī sirasā // PaumaCa.33

suggīvanaravaīṇaṁ, āhūyā tattha vāṇarā sabē
bhaṇiyā paccuvayāraṁ, karēha sigdhaṁ naravaïssa // PaumaCa.34

sīyā gavēsaha lahum̐, pāyālē jala-thalē tahā''gāsē
lavaṇē dhāyaïsaṇḍē, addhataīēsu dīvēsu // PaumaCa.35

'āṇā paḍicchiūṇaṁ, vāṇarasuhaḍā taō samantēṇaṁ
uppaïyā gayaṇayalē, sahasā vaccanti maṇavēgā // PaumaCa.36

paümāṇattō ya gaō, lēhaṁ ghēttaṇa vāṇarajuvāṇō
bhāmaṇḍalassa sigdhaṁ, appēi sirañjaliṁ kāuṁ // PaumaCa.37

taṁ vāiūṇa lēhaṁ, asēsavittantamuṇiyaparamatthō
bahiṇīsōgāpuṇṇō, rāmassa hiōjjaō jāō // PaumaCa.38

sayamēva vāṇaravaī, khēyaraparivēḍhiō vimāṇatthō
sīyā gavēsayantō, kambuddīvaṁ samaṇupattō // PaumaCa.39

avaïṇṇō cciya sahasā, dīvē pēcchaï tahiṁ rayaṇakēsī
gāḍhabhaüviggamaṇō, pucchaï kiṁ dukkhiō si tumaṁ? // PaumaCa.40

bhaṇaï taō rayaṇajaḍī, sīyāharaṇujjayāulamaṇēṇaṁ
ahayaṁ tu chinnavijjō, rakkhasavaïṇā kaō paḍiō // PaumaCa.41

uvalabhiūṇamasēsaṁ, vittantaṁ kaïvarō rayaṇakēsī
niyayavimāṇārūḍhaṁ, paümasayāsaṁ taō nēi // PaumaCa.42

avaïṇṇō rayaṇajaḍī, rāmaṁ namiūṇa tattha uvaviṭhṭhō
sāhēi aparisēsaṁ, sīyāharaṇaṁ jahāvattaṁ // PaumaCa.43

laṅkāhivēṇa sāmiya!, hariyā tuha gēhiṇī aïbalēṇaṁ
jujjhantō tīe kaē, tēṇa kaō chinnavijjō haṁ // PaumaCa.44

taṁ suṇiūṇa rahuvaī, harisavasubbhinnajaṇiyarōmañcō
sayalaṁ ca aṅgachinnaṁ, dēi taō rayaṇakēsissa // PaumaCa.45


[p. 334]
nayarē surasaṁgīē, kulōciē parivasāmi tatthāhaṁ
nāmēṇaṁ rayaṇanaḍī, tujjha ya saraṇaṁ samallīṇō // PaumaCa.46

rāmō samussuyamaṇō, paripucchaï khēyarā mahaṁ sigdhaṁ
sāhēha phuḍaṁ ēttō, kēdūrē sā purī laṅkā // PaumaCa.47

tē ēva bhaṇiyamēttā, ahōmuhā lajjiyā gayā mōhaṁ
kajjē aṇāyaramaṇā, nirikkhiyā rāmadēvēṇaṁ // PaumaCa.48

kattō amha mahājasa!, sattī laṅkāhivaṁ jiṇēūṇaṁ
sōyabaēṇa nisuṇasu, kō dōsō jaïha aṇubandhō? // PaumaCa.49

asthi ihaṁ lavaṇajalē, rakkhasadīvō tti nāma vikkhāō
sattēva jōyaṇasayā, vitthiṇṇō tiguṇaparivēḍhō // PaumaCa.50

tassa ya majjhammi ṭhiō, mēru va tikūḍapabaō rammō
nava jōyaṇāṇi tuṅgō, pannāsaṁ cēva vitthiṇṇō // PaumaCa.51

tassuvariṁ sā nayarī, laṅkā nāmēṇa rayaṇapāyārā
tīsaṁ ca jōyaṇāī, vitthiṇṇā sā samantēṇaṁ // PaumaCa.52

laṅkāpurīe sāmiya!, pāsēsu ahiṭṭhiyā mahādīvā
annē vi saggasarisā, vasanti vijjāharajaṇēṇaṁ // PaumaCa.53

dīvō sañjhāyārō, taha ya suvēlō ya kañcaṇō cēva
palhāō ya ajōhō, haṁsaravō uvahinigghōsō // PaumaCa.54

annē vi addhasaggādaō ya dīvā aṇēyapariyantā
bala-putta-dārasahiō, kīlaï laṅkāhivō jēsu // PaumaCa.55

nāmēṇa bhāṇukaṇṇō, jassa kaṇiṭṭhō mahābalō sūrō
biiō bihīsaṇō sē, daḍhasattī buddhisaṁpannō // PaumaCa.56

samarē aṇijjiyabhaḍō, puttō sē indaī mahāsattō
ghaṇavāhaṇō tti nāmaṁ, bīō sō tēṇa paḍitullō // PaumaCa.57

sō ēvamāiēhiṁ, bhaḍēhi tisamuddamēiṇīnāhō
pahu! amhēhi na nippaï, rāghava! chaḍḍēhi ēsa kahā // PaumaCa.58

aha bhaṇaï lacchinilaō, jaï daḍhasattō dasāṇaṇō bhaṇiō
tō kiṁ va iha samakkhaṁ, paramahilātakarō jāō? // PaumaCa.59

paümō vi bhaṇaï nisuṇaha, kiṁ va ihaṁ jaṁpiēhi bahuēhiṁ?
naï kuṇaha majjha 'pīī, tō darisaha naṇayanivartaṇayā // PaumaCa.60

tō bhaṇaï jambavantō, imāu vijjāharāṇa dhūyāō
pariṇēūṇa mahājasa!, visayasuhaṁ cēva māṇēhi // PaumaCa.61


[p. 335]
ahavā chaḍḍēhi imaṁ, sīyāē kāraṇē asaggāhaṁ
mā hōhi nāha! duhiō, maūramūḍhō jahā purisō // PaumaCa.62

vēṇṇāyaḍammi nayarē, saccaruī vasaï tattha gahavaïō
nāmēṇa viṇayadattō, tassa suō rūvasaṁpannō // PaumaCa.63

aha viṇayadattamittō, vilāsabhūi tti nāmaō vippō
tassa ghariṇīe samayaṁ, āsattō sō tahiṁ ahiyaṁ // PaumaCa.64

vayaṇēṇa tīe nēuṁ, raṇaṁ chammēṇa viṇayadattō sō
āruhiūṇa taruvarē, baddhō rajjūhi vippēṇaṁ // PaumaCa.65

taṁ bandhiūṇa gēhaṁ, pavisaï aliyaṁ ca uttaraṁ dāuṁ
acchaï tīe samāṇaṁ, bhuñjantō raïsuhaṁ vippō // PaumaCa.66

ētthantarammi pahiō, taṁ uddēsaṁ samāgaō mūḍhō
uvariṁ palōyamāṇō, pēcchaï purisaṁ tarunibaddhaṁ // PaumaCa.67

āruhiūṇa taruvaraṁ, muñcaï taṁ bandhaṇāu sō pahiō
tuṭṭhō ya viṇayadattō, tēṇa samaṁ patthiō sagharaṁ // PaumaCa.68

daṭṭha ṇa viṇayadattaṁ, naṭṭhō vippō taō aïturantō
pahiō vi pariggahiō, maūrasahiō gihatthēṇaṁ // PaumaCa.69

aha annayā maūrō, tassa vi hariō narindaputtēṇaṁ
sōgāurō ya pahiō, jāō mittaṁ bhaṇaï ēttō // PaumaCa.70

jaï icchasi jīvantaṁ, taṁ āṇēhiha lahuṁ maūraṁ mē
baddhō ya taruvaraggē, mayā vimukkō vaṇē taïyā // PaumaCa.71

tassuvayārassa tumaṁ, paḍiuvayāraṁ karēhi nāūṇaṁ
āṇēhi mitta! sigdhaṁ, taṁ pi maūraṁ hiyayaï8 // PaumaCa.72

tō bhaṇaï viṇayadattō, gēhasu annaṁ sihi va rayaṇaṁ vā
kattō sō hu maūrō, jō gahiō rāyaputtēṇaṁ? // PaumaCa.73

na ya sō gēṇhaï annaṁ, mōraṁ rayaṇaṁ va kaṇayadavaṁ vā
jaṁpaï puṇō puṇō cciya, niyayasihiṁ majjha āṇēhi // PaumaCa.74

jaha sō maūramūḍhō, pahiō na ya muyaï daḍhamasaggāhaṁ
tēṇa sarisō naruttama!, tumaṁ pi jāō niruttēṇaṁ // PaumaCa.75

ahavā rūvamaīṇaṁ, khēyaradhūyāṇa guṇakarālāṇaṁ
hōhi tuma bhattārō, mōttūṇa tumaṁ asamgāhaṁ // PaumaCa.76

taṁ bhaṇaï lacchinilaō, jambūṇaya! maha suṇēhi akkhāṇaṁ
āsi purā gahavaïō, pabhavō mahilā ya sē naṁuṇā // PaumaCa.77


[p. 336]
tiṇṇi jaṇā tassa suyā, appāsēō tahā vihāṇō ya
annō silādharō puṇa, ujjuttō sabakajjēsu // PaumaCa.78

giha-pasu-khēttāīsu ya, iyarō vi tahāvihō kuṇaï kammaṁ
bhōgāī appasēō, navaraṁ puṇa puvasukaēṇaṁ // PaumaCa.79

kammaṁ akarēntō sō, pattō bhāīhi piyarasahiēhiṁ
ninmacchiō ya santō, gēhāō niggaō māṇī // PaumaCa.80

asamatthō ciya kammaṁ, kāuṁ sukumālakōmalasarīrō
saṁvēgasamāvannō, maraṇucchāhō taō jāō // PaumaCa.81

aha tammi dēsayālē, parabhavasukaraṇa tattha āṇīō
ēkō pahiyajuvāṇō, bhaṇaï ya vayaṇaṁ maha suṇēhi // PaumaCa.82

bhāṇū nāmēṇa ahaṁ, rāyasuō gōttiēhi akvantō
dēsē viṇiggaō vi ya, kusumapuraṁ pāviō kamasō // PaumaCa.83

āyariēṇa samāṇaṁ, saṁsaggī mē taō samuppannā
dinnaṁ ca vējjakaḍayaṁ, tēṇa mahaṁ suppasannēṇaṁ // PaumaCa.84

ēyaṁ ōsahivalayaṁ, gaha-bhūōraga-pisāya-vāhīō
nāsēi chittamēttaṁ, bhaṇiyaṁ nissaṁsayaṁ guruṇā // PaumaCa.85

nēmittiyaāiṭṭhassa bhadda! kālāvahī maha samattō
niyayaṁ vaccāmi puraṁ, karēmi rajaṁ tahiṁ gantu // PaumaCa.86

rajjāsattassa imaṁ, mā mē chaḍḍihii vāulamaṇassa
giṇha tumaṁ varakaḍayaṁ, viṇāsaṇaṁ sabarōgāṇaṁ // PaumaCa.87

taṁ gēṇhiūṇa valayaṁ, appāsēō gaō niyayagēhaṁ
sapuraṁ ca subhāṇū vi ya, saṁpattō uttama rajaṁ // PaumaCa.88

tāva ya narindabhajjā, ahīṇa daṭṭhā sarīraniccēṭṭhā
paṁḍahiyanirūviyā sā, appāsēēṇa tō divā // PaumaCa.89

kaḍayassa pasāēṇaṁ, jīvāvaï sō hu taṁ mahādēviṁ
saṁpāviō vibhūī, tattha narindēṇa tuṭēṇaṁ // PaumaCa.9

kāūṇa uttarijjē, taṁ valayaṁ saravaraṁ samōiṇṇō
gōhēraēṇa hariyaṁ, tāva ya suhalakkhaṇaṁ kaḍayaṁ // PaumaCa.91

taruvarahēmmi bilaṁ, taṁ pavisiūṇa ghaṇasilāchannaṁ
gōhērō kuṇaï ravaṁ, palayamahāmēhanigdhōsaṁ // PaumaCa.92

hantūṇa ya gōhēraṁ, gēṇhaï valayaṁ nihāṇasaṁjuttaṁ
ucchāhanicchiyamaī, appāsēō'bhimāṇēṇaṁ // PaumaCa.93


[p. 337]
hantūṇa ya gōhēraṁ, gēṇhaï valayaṁ nihāṇasaṁjuttaṁ
ucchāhanicchiyamaī, appāsēō juī pattō // PaumaCa.94

appāsēēṇa samō, rāmō sīyā ya valayamutti va
mahaïmahānihilambhō, gōhērō rāvaṇō cēva // PaumaCa.95

purisā nicchiyahiyayā, pāvanti dhaṇaṁ jasaṁ ca sōkkhaṁ ca
tumhē vi hōha satthā, sīyā amhēhi lahiyavā // PaumaCa.96

sōūṇa uvakkhāṇaṁ, jiyajambūṇayakahāsamullāvaṁ
bahavē vimhiyahiyayā, vijjāharapatthivā jāyā // PaumaCa.97

jambūṇayamāīyā, savē vi ya saṁpahāraṇaṁ kāuṁ
puṇaravi bhaṇanti paümaṁ, ēttha suṇē sārasabbhāvaṁ // PaumaCa.98

sāhū aṇantaviriō, maraṇaṁ paripucchiō dahamuhēṇaṁ
jaṁpaï jō kōḍisilaṁ, uddharihī sō tumaṁ sattū // PaumaCa.99

tō bhaṇaï lacchinilaō, tubbhēmā kuṇaha ēttha vikkhēvaṁ
dāvēha majjha sigdhaṁ, taṁ kōḍisilaṁ suragghaviyaṁ // PaumaCa.10

sammantiūṇa ēttō, arahassaṁ vāṇarindamāīyā
bala-nārāyaṇasahiyā, gayā ya ratti vimāṇēhiṁ // PaumaCa.101

pattā sindhuddēsaṁ, avaïṇṇā taṁ silaṁ tahiṁ daṭuṁ
sabē vi payayamaṇasā, paṇamanti payāhiṇāvattaṁ // PaumaCa.102

kukumarasēṇa candaṇa-vicchuriyā acciyā ya kusumēhiṁ
ābharaṇabhūsiyaṅgī, vibhāi dēvi va kōḍisilā // PaumaCa.103

nimmajjiyaparivēḍhō, karayalamaülañjaliṁ sirē raïuṁ
siddhāṇa namōkāraṁ, karēi lacchīharō ēttō // PaumaCa.104

bhavanalahī uttiṇṇā, jē sabasuhālayaṁ samaṇupattā
niyayaṁ aṇantadarisī, tē siddhā maṅgalaṁ mamaṁ // PaumaCa.105

iha jē siddhimuvagayā, nivāṇasilāe sāhavō dhīrā
sabē vi kammarahiyā, tē haṁ vandāmi bhāvēṇaṁ // PaumaCa.106

paümō khēyarasahiō, āsīsaṁ dēi lacchinilayassa
arahanta siddha sāhū, dhammō tuha maṅgalaṁ hōu // PaumaCa.107

sā lakkhaṇēṇa ēttō, nāṇākusumacciyā surabhigandhā
bāhāsu samukkhittā, siddhisilā kulavahū cēva // PaumaCa.108

sāhu tti sāhusaī, surāṇa suṇiūṇa ambarē mahayaṁ
jāyā vimhiyahiyayā, suggīvāī bhaḍā bahavē // PaumaCa.109


[p. 338]
savē namiūṇa silā, sammēyaṁ pavayaṁ gayā sigdhaṁ
usabhāijiṇavagaṇaṁ, paḍimāu thuṇanti bhāvēṇaṁ // PaumaCa.110

aha tē padakkhiṇēuṁ, bharahaṁ varajāṇa-vāhaṇārūḍhā
suhakaraṇa-tihi-muhuttē, kikkindhipuraṁ gayā sigdhaṁ // PaumaCa.111

suttuṭṭhiyā pabhāē, suggīvāī kaïddhayā sabē
gantūṇa rāmadēvaṁ, paṇamanti jahāṇupubīē // PaumaCa.112

uvaviṭṭhā bhaṇaï taō, paümō savē vi vāṇarā tubbhē
ajja vi ya kiṁ paḍicchaha?, ciṭṭhaï sīyā tahiṁ dukkhaṁ // PaumaCa.113

mōttūṇa dīhasuttaṁ, laṅkāgamaṇē maī kuṇaha sigdhaṁ
mā virahataṇuiyaṅgī, karihī kālaṁ tahiṁ sīyā // PaumaCa.114

jaṁpanti vaōviddhā, rāghava! nisuṇēhi amha vayaṇēkaṁ
jaï icchasi vaïdēhī, tēṇa samaṁ viggahō hōhī // PaumaCa.115

dukkhēhi hōi vijaō, raṇammi asamāṇaviggahō ēsō
vijjāsahassadhārī, na ya jiṇasiādasāṇaṇaṁ sāmi! // PaumaCa.116

tamhā karēhi buddhī, amhaṁ vayaṇēṇa muyasu raṇatattiṁ
abalassa baliyaēṇaṁ, samayaṁ kō viggahō ēttha? // PaumaCa.117

jō sō aṇubayadharō, bibhīsaṇō nāma dēsavikkhāō
tassa alacaṁ vayaṇaṁ, kāhī laṅkāhivō niyamā // PaumaCa.118

ghaṇapīisaṁpaüttō, tassa ya vayaṇēṇa bōhiō santō
appēhi jaṇayataṇayaṁ, dasāṇaṇō natthi saṁdēhō // PaumaCa.119

tamhā gavēsaha lahuṁ, nayakusalaṁ vāṇarāṇa sāmatthaṁ
jō saha bihīsaṇēṇaṁ, dahavayaṇaṁ pattiyāvēi // PaumaCa.120

ēyammi dēsayālē, mahōdahī nāma khēyarō bhaṇaï
bahujantaduggamā sā, kayā ya laṅkā visamasālā // PaumaCa.121

ēyāṇa majjhayārē, ēkaṁ pi ya khēyaraṁ na pēcchāmi
jō pavisiūṇa laṅka, puṇaravi sigdhaṁ niyattēi // PaumaCa.122

pavaṇaṁjayassa puttō, sirisēlō nāma niggayapayāvō
bala-kanti-sattijuttō, sō navaraṁ taṁ pasāēi // PaumaCa.123

sabēhi ēvamēyaṁ, kaīhi aṇumanniūṇa taṁ vayaṇaṁ
haṇuyassa sanniyāsaṁ, siribhūī pēsiō dūō // PaumaCa.124


[p. 339]
tuṅgabalagaviēṇa vi, purisēṇaṁ niyayasattijuttēṇa sayā
hōyavaṁ niyamaïṇā, kiṁci gaṇēntēṇa kāraṇaṁ ciya vimalaṁ // PaumaCa.125


iya paümacariē kōḍisilāuddharaṇaṁ nāma aṭhṭhacattālaṁ pavvaṁ samattaṁ


---------------------------------------------------------------------
[haṇuyapatthāṇapavvaṁ]

tattō sō siribhūī, saṁpattō siripuraṁ rayaṇacittaṁ
pavisaï haṇuyassa saṁhā, tāvēntaṁ pēcchaī dūyaṁ // PaumaCa.1

atthāṇisanniviṭṭhō, haṇuō samayaṁ aṇaṅgakusumāē
guṇa-rūvasāliṇīē, candaṇahānandiṇīē ya // PaumaCa.2

kāūṇa sirapaṇāma, candaṇahāsantiō taō dūō
sāhaï haṇuyassa phuḍaṁ, daṇḍayaraṇṇāiyaṁ savaṁ // PaumaCa.3

tē lakkhaṇēṇa vahiyā, sāmiya! sambukka-dūsaṇā dō vi
sīyāharaṇanimittē, iha jāō viggahō paramō // PaumaCa.4

suṇiūṇa imaṁ vattaṁ, aṇaṅgakusumā khaṇaṁ gayā mōhaṁ
āsatthā ruyaï taō, sahōyaraṁ cēva piyaraṁ ca // PaumaCa.5

taṁ pēcchiūṇa ēttō, khuhiyaṁ antēuraṁ ruyaï sarva
jaha vīṇā-vaṁsaravō, khaṇēṇa ōhāmiō sabō // PaumaCa.6

hā tāya! hā sahōyara!, kattō si gayā mahaṁ apuṇṇāē?
cirakālavippamukkā, kiṁ majjha na daṁsaṇaṁ dēha? // PaumaCa.7

ēyāṇi ya annāṇi ya, duhiyā kharadūsaṇassa rōvantī
saṁthāvaṇakusalēhiṁ, mantīhiṁ uvasamaṁ nīyā // PaumaCa.8

sabaṁ ca tāṇa kāuṁ, pavaṇasūō pēyakammakaraṇija
suggīvarāyataṇayaṁ, sadāviya pucchaï dūyaṁ // PaumaCa.9

aha tattha bhaṇaï dūō, dēva! nisāmēhi avahiō hōuṁ
kantāviōgaduhiyaṁ, suggīvaṁ jāṇasī cēva // PaumaCa.10

mahilāduhiyamaṇō sō, saraṇaṁ ciya rāghavaṁ samallīṇō
gantr̥̄ṇa niyayanayaraṁ, jujjhaï samayaṁ ciya rivūṇaṁ // PaumaCa.11


[p. 340]
dachraṇa rāmadēvaṁ, vēyālī niggayā mahāvijjā
tāhē sarēhi nihaō, paümēṇaṁ sāhasō samarē // PaumaCa.12

sōūṇa vayaṇamēyaṁ, pavaṇasuō bhaṇaï sāhu sāhu tti
rāghava! suggīvabalaṁ, vasaṇanimaggaṁ samuddhariyaṁ // PaumaCa.13

sōūṇa kamalanāmā, piusōgaparikkhayaṁ haṇuvabhajjā
sammāṇadāṇajuttaṁ, kuṇaï taō sā mahāṇandaṁ // PaumaCa.14

dūyavayaṇēṇa caliō, sirisēlō varavimāṇamārūḍhō
raha-turaya-gayasamaggō, saṁghaṭuṭṭhantabhaḍanivahō // PaumaCa.15

aha sō kamēṇa pattō, kikkindhipuraṁ ca tattha avaïṇṇō
suggīvēṇa saharisaṁ, ahiyaṁ saṁbhāsiō haṇuō // PaumaCa.16

paümassa cēṭṭhiyaṁ sō, tassa kahēūṇa vāṇarāhivaī
rāmassa sanniyāsaṁ, māruisahiō samaṇupattō // PaumaCa.17

daṭhūṇa ya ējjantaṁ, haṇuvaṁ abbhuṭṭiō paümaṇāhō
avagr̥haï parituṭṭō, siṇēhasaṁbhāsaṇaṁ kuṇaï // PaumaCa.18

lacchīharāiēhiṁ, bhaḍēhi saṁbhāsiō pavaṇaputtō
dinnāsaṇōvaviṭṭhō, sēsā vi jahāṇupubīē // PaumaCa.19

bhaddāsaṇē niviṭṭhō, paümō varakaṇayakuṇḍalāharaṇō
pīyambaraparihāṇō, tassa ṭhiō lakkhaṇō pāsē // PaumaCa.20

suggīva-aṅga-aṅgaya-jambava-nala-nīla-kumuyamāīyā
taha ya virāhiyasahiyā, vēḍhēttā'vaṭṭhiyā rāmaṁ // PaumaCa.21

kāūṇa samullāvaṁ, sirisēlō bhaṇaï rāghavaṁ ēttō
kaha tujjha sāmi! puraō, ghēppanti guṇā aparimēyā? // PaumaCa.22

vajjāvattadhaṇuvaraṁ, sahassa'mararakkhiyaṁ vasē ṭhaviyaṁ
vaïdēhīsaṁvaraṇē, tujjha suya'mhēhi māhappaṁ // PaumaCa.23

amhaṁ tumē mahājasa!, hiyaï8। vavasiyaṁ mahākammaṁ
suggīvarūvadhārī, jaṁ nihaō sāhasō samarē // PaumaCa.24

uvagārissa mahājasa!, paḍiuvagāraṁ na cēva jō kuṇaï
tassēva bhāvasuddhī, niyayaṁ pikaōsamubbhavaï? // PaumaCa.25

sō sabāṇa vi pāvō, lōddhaya-vāhāṇa macchabandhāṇaṁ
dhaṭṭhō ghiṇāvimukkō, jō ya kayagdhō ihaṁ purisō // PaumaCa.26

sabē vi tujjha supurisa!, paḍiuvayārassa ujjayā amhē
gantūṇa sāmi! lakaṁ, rakkhasaṇāhaṁ pasāēmō // PaumaCa.27


[p. 341]
sāmiya! dēhā''ṇatti, tuha mahilā jēṇa tattha gantūṇaṁ
āṇēmi bhuyabalēṇaṁ, pēcchasu ukkaṇṭhiō sigdhaṁ // PaumaCa.28

jambūṇaēṇa bhaṇiō, vaccha haṇūvanta! sāhu bhaṇiyaṁ tē
gantavaṁ cēva tumē, laṅkānayarī sumaṇasēṇaṁ // PaumaCa.29

bhaṇiyaṁ ca ēvamēyaṁ, māruiṇā natthi ēttha saṁdēhō
tāhē harisavasagaō, paümō sīyāe saṁdisaï // PaumaCa.30

maha vayaṇēṇa bhaṇējasu, haṇuya! tuma virahakāyariṁ sīyaṁ
jaha sō tujjha viōgē, rāmō na ya nibuiṁ lahaï // PaumaCa.31

jāṇāmi maha viōgē, marasi tuma natthi ēttha saṁdēhō
taha vi ya samāhihēḍaṁ, sundara! jīyaṁ dharijjāsu // PaumaCa.32

lōgammi hōi dulahō, samāgamō taha ya dullahō dhammō
tattō ya dullahayaraṁ, samāhimaraṇaṁ jiṇamayammi // PaumaCa.33

tamhā rakkhasadīvē, mā kāhisi ēttha sundarī! kālaṁ
jāvā''gacchāmi ahaṁ, vāṇarasahiō tuha sayāsaṁ // PaumaCa.34

ēyaṁ paccayakaraṇaṁ, dāvējjasu agulēyayaṁ nēuṁ
cūḍāmaṇiṁ ca majjhaṁ, āṇējjasu tīe sannihiyaṁ // PaumaCa.35

jaṁ āṇavēsi sāmiya!, bhaṇiūṇaṁ māruī namaï rāmaṁ
lacchīharaṁ pi ēvaṁ, sēsā vi bhaḍā samālavaï // PaumaCa.36

bhaṇiō cciya māruiṇā, suggīvō jāba tattha gantūṇaṁ
ēhāmi tāva tubbhē, ētthaṁ ciya acchiyavaṁ tu // PaumaCa.37

ēva bhaṇiūṇa tō sō, ārūḍhō māruī varavimāṇaṁ
uppaïō gayaṇayalaṁ, samayaṁ niyaēṇa sēnnēṇaṁ // PaumaCa.38

kaē vi annassuvayārajāē, kuṇanti jē paccuvayārajōgaṁ
na tēsu tullō vimalō vi candō, na cēva bhāṇū na ya dēvarāyā // PaumaCa.39


iya paümacariē haṇuyapatthāṇaṁ nāma ēgūṇapannāsaṁ pavvaṁ samattaṁ


---------------------------------------------------------------------
[mahindaduhiyāsamāgamapavvaṁ]

aha sō parōvayārī, pavaṇasuō nahayalēṇa vacantō
pēcchaï girissa uvariṁ, mahindanayariṁ surapurābhaṁ // PaumaCa.1


[p. 342]
taṁ daṭṭhūṇa sumariyaṁ, vayaṇaṁ jaṇaṇīē naṁ samakkhāyaṁ
vijjāharasāmantō, vasaï mahaṁ ajjaō ētthaṁ // PaumaCa.2

nēṇa maē uyaratthē, jaṇaṇī mē dhāḍiyā mahāraṇṇē
sīhabhaüviggamaṇā, paliyaṅkaguhāe majjhammi // PaumaCa.3

āsāsiyā ya muṇiṇā, tattha pasūyā vaṇammi ēgāgī
jāō daïēṇa samaṁ, samāgamō kaha vi puṇṇēhiṁ // PaumaCa.4

tassa'varāhassa ahaṁ, paḍidāṇaṁ dēmi aja nikkhuttaṁ
vijāharagavamiṇaṁ, phēḍēmi mahindarāyassa // PaumaCa.5

ētthantarammi pahayaṁ, tūraṁ paḍupaḍahasaddagambhīraṁ
suhaḍā ya samāḍhattā, ōtthariuṁ taṁ mahānayaraṁ // PaumaCa.6

sōūṇa paracalaṁ sō samāgayaṁ niyayasāhaṇasamaggō
aha niggaō mahindō, nayarāō rōsapajjaliō // PaumaCa.7

āvaḍiō saṁgāmō, hayagayapaürāṇa ubhayasēnnāṇaṁ
asi-kaṇaya-cakka tōmara-saṁghaṭuṭṭhantasaddālaṁ // PaumaCa.8

bhaggaṁ mahindasēnnaṁ, daṭū ṇa mahindarōyaputtō sō
daḍhacāvagahiyahatthō, haṇuvantaṁ pāviō sigdhaṁ // PaumaCa.9

tāva ciya māruiṇā, tassa dhaṇū sunisiēsu bāṇēsu
chinnaṁ rahō ya bhaggō, pasannakittī taō gahiō // PaumaCa.10

daṭṭha ṇa suyaṁ gahiyaṁ, mahindarāyā samuṭṭhiō ruhō
haṇuēṇa samaṁ jujjhaṁ, āvaḍiō paharaṇavihatthō // PaumaCa.11

sara-jhasara-satti-tōmara, mahindarāyā vi muñcaī ruṭṭhō
haṇuō vi tē mahappā, āuhanivahē nivārēi // PaumaCa.12

māyāsahassakaliyaṁ, kāūṇa ya dāruṇaṁ mahājujjhaṁ
garuḍēṇa visaharō iva, tēṇa mahindō raṇē gahiō // PaumaCa.13

gahiyassa pavaṇaputtō, paḍiō māyāmahassa calaṇēsu
bhaṇaï ya iha duccariyaṁ, taṁ majjha gurū khamējjāsu // PaumaCa.14

nāūṇa ya paḍibhaṇiō, vacchaya! sāhu tti sāhu balaviriyaṁ
jāēṇa tumē puttaya!, niyayakulaṁ bhūsiyaṁ sayalaṁ // PaumaCa.15

taṁ khāmiūṇa haṇuō, niyayaṁ māyāmahaṁ parikahēi
sarva paümāgamaṇaṁ, appaṇayaṁ gamaṇakajaṁ ca // PaumaCa.16

ahayaṁ laṅkānayarī, ajjaya! vaccāmi turiyakajjēṇaṁ
taṁ puṇa kikkindhipuraṁ, gacchasu rāmassa pāsammi // PaumaCa.17


[p. 343]
ēva bhaṇiūṇa tō sō, uppaïō nahayalē pavaṇaputtō
laṅkāhimuhō vaccaï, indō amarāvaī cēva // PaumaCa.18

gantuṁ mahindakēū, suēṇa samayaṁ pasannakittīṇaṁ
pūēi rāmadēvaṁ, bahubhaḍaparivāriō payaō // PaumaCa.19

māyāvittēhi samaṁ, jāō cciya añjaṇāe saṁjōgō
paḍupaḍahatūrapaürō, tatthēva kaō mahāṇandō // PaumaCa.20

daṭṭhaṇa āgayaṁ tē, tattha mahindaṁ virāhiyāīyā
suhaḍā parituṭṭhamaṇā, puṇō pasaṁsanti paümābhaṁ // PaumaCa.21

dhammēṇa puvassukaēṇa uttamā, sōkkhālayā sabajaṇassa vallahā
pāvanti tujhaṁ vimalaṁ jasaṁ narā, tamhā sayā hōha susaṁjamujjayā // PaumaCa.22


iya paümacariē mahindaduhiyāsamāgamavihāṇaṁ nāma pannāsaïmaṁ pavvaṁ samattaṁ


---------------------------------------------------------------------
[rāghavagaṁdhavakannālābhapavvaṁ]

aha tassa nahayalēṇaṁ, vaccantassa'ntarē taō jāō
vararayaṇapajjalantō, dīvō cciya dahimuhō nāmaṁ // PaumaCa.1

aha tammi pavaradīvē, asthi puraṁ dahimuhaṁ ti nāmēṇaṁ
bhavaṇasahassāiṇṇaṁ, kāṇaṇa-vaṇamaṇḍiuddēsaṁ // PaumaCa.2

tassa purassā''sannē, nāṇāviharukkhasaṁkaḍuddēsē
hatthāvalambiyabhuyaṁ, diḍhē haṇuvēṇa muṇijuyalaṁ // PaumaCa.3

kōsassa caübhāgē, muṇivaravasabhāṇa tiṇṇi kannāō
tappanti tavaṁ ghōraṁ, vijjāē sāhaṇaṭṭhammi // PaumaCa.4

aha taṁ muṇivarajuyalaṁ, jōgatthaṁ vaṇadavaggiḍajjhantaṁ
kannāhi samaṁ daṭṭha vacchallaṁ kuṇaï haṇuvantō // PaumaCa.5

āyaḍḍiūṇa ēttō, sāyarasalilaṁ ghaṇō va vijjāē
varisaï muṇīṇa uvariṁ, musalapamāṇāsu dhārāsu // PaumaCa.6

sō huyavahō asēsō, avahariō tēṇa salilapūrēṇaṁ
muñcanti kusumavāsaṁ, dēvā uvariṁ muṇivarāṇaṁ // PaumaCa.7


[p. 344]
tāva ciya kannāō, tāō uvasaggasiddhavijjāō
mēruṁ padakkhiṇēuṁ, sāhusayāyaṁ puṇa gayāō // PaumaCa.8

namiūṇa muṇivarindē, jhāṇatthē māruī pasaṁsanti
kannāu sāhu supurisa!, tujjha daḍhā jiṇavarē bhattī // PaumaCa.9

ghōruvasaggō ēsō, sāhūṇa nivāriō tumē sigdhaṁ
ḍajjhantīṇaṁ raṇṇē, amhāṇa vi jīviyaṁ dinnaṁ // PaumaCa.10

aha bhaṇaï pavaṇaputtō, tubbhē kiṁ ēttha acchaha vaṇammi?
sāhēha majjha ēttō, kammi purē? kassa duhiyāō? // PaumaCa.11

ēkkā bhaṇaï'ha amhē, dahimuhanayarāhivassa duhiyāō
gandhavassa mahājasa! kannāō tiṇṇi vi jaṇīō // PaumaCa.12

ahayaṁ tu candalēhā, biiyā vijjuppabha ti nāmēṇaṁ
iyarā taraṅgamālā, amhē gōttassa iṭṭhāō // PaumaCa.13

jāvaïyā iha bhavaṇē, havanti kēēttha khēyarakumārā
amhaṁ kaēṇa supurisa!, jāyā aïdukkhiyā sabē // PaumaCa.14

aṅgāraō tti nāmaṁ, ahiyaṁ amhēhi maggamāṇō sō
alahantō cciya jāō, niyayavirōhujjayamaīō // PaumaCa.15

aṭṭhaṅganimittadharō, amhaṁ piyarēṇa pucchiō sāhū
ṭhāṇēsu kēsu ramaṇā, duhiyāṇaṁ majjha hōhinti? // PaumaCa.16

sō bhaṇaï sāhasagaī, jō haṇihī raṇamuhē purisasīhō
sō hōhī bhattārō, ēyāṇaṁ tujjha duhiyāṇaṁ // PaumaCa.17

tattō pabhūi amhaṁ, tāō cintēi kō ihaṁ bhuvaṇē
mārēi sāhasagaī, purisō vajjāuhasamō vi? // PaumaCa.18

maggantīhiṁ jaō sō, na ya laddhō sāhasassa hantārō
tattō sāhiṁsu ihaṁ, raṇṇē maṇagāmiṇī vijjā // PaumaCa.19

aha tēṇa viruddhaṇaṁ, amhaṁ aṅgāraēṇa pāvēṇaṁ
mukkaṁ phuliṅgavarisaṁ, jēṇa vaṇaṁ cēva pajjaliyaṁ // PaumaCa.20

jā chammāsēṇa ṣahū!, sijjhaï maṇagāmiṇī mahāvijjā
sā cēva lahum̐ siddhā, amhaṁ uvasaggasahaṇēṇaṁ // PaumaCa.21

sāhu mahāpurisa! tumē, vēyāvaccē kaē muṇivarāṇaṁ
amhē vi mōiyāō, imāu jalaṇōvasaggāō // PaumaCa.22

kahiyaṁ ca niravasēsaṁ, kajja paümāgamāiyaṁ sarva
sāhasagaïssa nihaṇaṁ, niyayaṁ laṅkāpurīgamaṇaṁ // PaumaCa.23


[p. 345]
parimuṇiyakajjanihasō, gandhavō āgaō tamuddēsaṁ
dēvāgamaṇasaricchaṁ, kuṇaï taō sō mahāṇandaṁ // PaumaCa.24

ghēttūṇa ya kannāō, gandhavō rāghavaṁ samallīṇō
sāhēi kayaṣaṇāmō, niyāgamaṇakāraṇaṁ sabaṁ // PaumaCa.25

ēyāsu ya annāsu ya, sēvijantō ya varavibhūīsu
paümō sīyāe viṇā, mannaï sunnaṁ va tēllōkkaṁ // PaumaCa.26

ahō jaṇā! sukayaphalēṇa sundarā, raī sayā havaï viōgavajjiyā
tahā samājayaha jiṇindasāsaṇē, sayā suhaṁ vimalayaraṁ nisēvaha // PaumaCa.27


iya paümacariē rāghavagandhavvakannālāhavihāṇaṁ nāma ēgapannāsaïmaṁ pavvaṁ samattaṁ


---------------------------------------------------------------------
[haṇuvakaṇṇālābhalaṅkāvihāṇapavvaṁ]

aha sō pavaṇāṇandō, tikūḍasamuhō nahēṇa vaccantō
pāyārēṇa niruddhō, dhaṇusaṁṭhāṇēṇa tuṅgēṇaṁ // PaumaCa.1

bhaṇaï'ha kēṇa niruddhō, gaïpasarō maha imassa sēnnassa?
ēyaṁ muṇēha tubbhē, jēṇa lahuṁ cēva nāsēmi // PaumaCa.2

pavaṇataṇayassa mantī, sāhēi mahāmaï ti nāmēṇaṁ
māyāe rakkhasēhiṁ, kaō imō tuṅgapāyārō // PaumaCa.3

aha tassa dēi diṭṭhī, pēcchaï bahukūḍanantaniyarōhaṁ
dāḍhāviḍambiōṭuṁ, viulaṁ āsāliyāvayaṇaṁ // PaumaCa.4

bhīmāhiphaḍāviyarḍa, vimukkasuṁkāravisasamujjaliyaṁ
palayaghaṇasarisabhūyaṁ, samantaō ghōrapāyāraṁ // PaumaCa.5

sō vajakavayadēhō, haṇuō hantūṇa jantapāyāraṁ
āsāliyāe vayaṇē, païsaraï taō gayāhatthō // PaumaCa.6

aha tīe phāliūṇaṁ, kucchī nakkhēsu niggaō sigdhaṁ
sālaṁ puṇō puṇō cciya, gayāpahārēsu cuṇṇēi // PaumaCa.7

taṁ ghōramahāsaī, suṇiūṇā''sāliyāe vijjāē
sayamēva sālarakkhō, vajjamuhō uḍhiō ruṭṭhō // PaumaCa.8


[p. 346]
daṭṭaṇa abhimuhaṁ taṁ, māruisuhaḍā varāuhasamaggā
aha jujjhiuṁ payattā, samayaṁ paḍivakkhasēnnēṇaṁ // PaumaCa.9

taṁ raṇamuhaṁ payattaṁ, ahavā kiṁ jaṁpiēṇa bahuēṇaṁ?
jaha takkhaṇammi jāyaṁ, naccantakabandhapēcchaṇayaṁ // PaumaCa.10

ēyārisammi jujjhē, vaṭṭantē suṇisiēṇa cakkēṇaṁ
chinnaṁ siraṁ ca sahasā, māruiṇā vajjavayaṇassa // PaumaCa.11

daṭṭha ṇa piivahaṁ sā, aha laṅkāsundarī sasōgamaṇā
kōvaṁ samubahantī, samuṭṭhiyā rahavarārūḍhā // PaumaCa.12

ṭhā-ṭhāhi savaḍahuttō, maha piyaraṁ māriūṇa haṇuva! tumaṁ
jēṇa saraghāyabhinnaṁ, pēsēmi jamālayaṁ sigdhaṁ // PaumaCa.13

sā jāva muñcaï sarē, māruiṇā tāva dhaṇuvaraṁ chinnaṁ
pēsēi taō sattī, sā vi ya bāṇēsu paḍiruddhā // PaumaCa.14

vijjābalasannihiyā, mōggara-sara-jhasara-bhiṇḍamālāī
muñcaï sirisēlōvari, rusiyā vijju va calahatthā // PaumaCa.15

aha taṁ āuhanivahaṁ, haṇuō chēttūṇa niyayabāṇēhiṁ
pēcchaï sirisamarūvaṁ, aha laṁkāsundarī samarē // PaumaCa.16

āyaṇṇapūriēhiṁ, kaḍakkhadiṭṭhīviyāranisiēhiṁ
taha iyarēhi na bhinnō, ahayaṁ jaha mayaṇabāṇēhiṁ // PaumaCa.17

samarē varaṁ khu maraṇaṁ, ētthaṁ ciya sarasahastabhinnassa
na ya suralōgē vi mahaṁ, jīyaṁ tu imāe rahiyassa // PaumaCa.18

ēvamaṇassa ya tō sā, mayaṇēṇa va cōiyā palōyantī
haṇuyaṁ sundararūvaṁ, sahasā āyallayaṁ pattā // PaumaCa.19

cintēi jaï imēṇaṁ, samayaṁ bhōgē na bhuñjimō ētthaṁ
tattō dūrēṇa mahaṁ, ihalōgō nipphalō hōi // PaumaCa.20

papphullakamalavayaṇā, taṁ laṅkāsundarī bhaṇaï ēttō
dēvēsu vi na jiyā haṁ, tumēva pariṇijjiyā sāmi! // PaumaCa.21

ēttō samāgayā sā, haṇuvēṇa nivēsiyā niē aṅkē
kusumāuhēṇa va raī, dhaṇiyaṁ avagr̥hiyā bālā // PaumaCa.22

kubanti samullāvaṁ, dōṇi vi ghaṇapīisaṁpaüttāī
divasāvasāṇasamaē, tāva ya atthaṁ gaō sūrō // PaumaCa.23

tattō gayaṇuddēsē, vijāē thambhiyā ghaṇāīyā
nayaraṁ ca kayaṁ viulaṁ, surapurisarisaṁ maṇabhirāmaṁ // PaumaCa.24

vasiūṇa tattha ratti, balēṇa samayaṁ pahāyasamayammi
pavaṇataṇaō payaṭṭō, taṁ laṅkāsundarī bhaṇaï // PaumaCa.25


[p. 347]
suṇa sundari! saṁkhēvaṁ, sīyā rāmassa avahiyā raṇē
saṁpēsiō ya siggha, niyayapuraṁ rakkhasindāṇaṁ // PaumaCa.26

suggīvassa kisōyari!, paümēṇa kaē taō ya uvayārē
paḍiuvayāranimittē, ēttō vaccāmi laṅkā haṁ // PaumaCa.27

kahiūṇa ya taṁ sarva, tīe samaṁ patthiō pavaṇaputtō
caṇḍāṇilasarisajavō, tikūḍasiharāmahō sigdhaṁ // PaumaCa.28

ēvaṁ imaṁ tu pēcchaha kammavicittayāē, sayalajasaṁ uvēi piyasaṁgamabhattāē
laṅkāsundarī' haṇuvassa virōhāē, vavahariyaṁ siṇēhavimalaraïvicittāē // PaumaCa.29


iya paümacariē haṇuvakannālābhalaṅkāvihāṇaṁ nāma bāvannaṁ pavvaṁ samattaṁ


---------------------------------------------------------------------
[haṇuvalaṅkāniggamaṇapavvaṁ]

ēttō magahāhivaī!, haṇuō laṅkāpuri samaṇupattō
pavisaï bibhīsaṇaharaṁ, dāratthaṁ cēva ēgāgī // PaumaCa.1

diṭṭhō bibhīsaṇēṇaṁ, haṇuō saṁbhāsiō niviṭṭhō ya
kāūṇa samullāvaṁ, bhaṇaï taō kāraṇaṁ niyayaṁ // PaumaCa.2

maha vayaṇēṇa bibhīsaṇa, laṅkāparamēsaraṁ bhaṇasu ēvaṁ
jaha paramahilāsaṅgō, paviruddhō ubhayalōgammi // PaumaCa.3

majjāyāṇa narindō, mūlaṁ sariyāṇa pabaō havaï
tammi aṇāyāratthē, ahiyaṁ tu pavattaē lōgō // PaumaCa.4

sasi-saṅkha-kundadhavalō, tujjha jasō bhamaï tihuyaṇē sayalē
mā hōu kajjalanibhō', ēttō paranārisaṅgēṇaṁ // PaumaCa.5

suya-dāra-sayaṇasahiō, bhuñjasu rajjaṁ surindasamavibhavō
ēva bhaṇiūṇa dahamuha!, sīyā rāmassa appēhi // PaumaCa.6

suṇiūṇa vayaṇamēyaṁ, bibhīsaṇō bhaṇaï sō maē paḍhamaṁ
vuttō nēcchaï tattō, pabhūi na ya dēi ullāvaṁ // PaumaCa.7


[p. 348]
taha vi ya vayaṇēṇa tumaṁ, laṅkāparamēsaraṁ bhaṇasi gantuṁ
sō māṇagaviyamaī, mārui! gāhaṁ na chaḍḍaï // PaumaCa.8

suṇiūṇa vayaṇamēyaṁ, paümujjāṇaṁ gaō pavaṇaputtō
nāṇāvihataruchannaṁ, aïrammaṁ nandaṇaṁ cēva // PaumaCa.9

tattha paviṭṭhō pēcchaï, sīyaṁ nidhūmajalaṇasaṁkāsaṁ
vāmakaradhariyavayaṇaṁ, vimukkakēsī pagaliyaṁsū // PaumaCa.10

gantūṇa nihuyacalaṇō, haṇuō taṁ agulīyayaṁ sigdhaṁ
sīyāe muyaï aṅkē, saṁbhamahiyaō kayaṣaṇāmō // PaumaCa.11

taṁ gēṇhiūṇa sīyā, harisavasubbhinnadēharōmañcā
haṇuvassa uttarijjaṁ, parituṭṭhā sarayaṇaṁ dēi // PaumaCa.12

ahiyaṁ pasannavayaṇaṁ, sīyaṁ suṇiūṇa āgayā sigcha
mandōyarī sahīhiṁ, parikiṇṇā taṁ varujjāṇaṁ // PaumaCa.13

tō bhaṇaï aggamahisī, amha kaō'ṇuggahō tumē paramō
bālē! bhayasu dahamuhaṁ, vimukkasōgā suirakālaṁ // PaumaCa.14

kuviyā jaṁpaï sīyā, khēyari! daïyassa āgayā vattā
saṁpaï parituṭṭhamaṇā, tēṇaṁ ciya pulaïyaṅgī haṁ // PaumaCa.15

suṇiūṇa vayaṇamēyaṁ, mayadhūyā vimhayaṁ paraṁ pattā
ēttō vimukkasaṅkā, paripucchaï māruiṁ sīyā // PaumaCa.16

sō ēva bhaṇiyamēttō, haṇuvō varakaḍaya-kuṇḍalāharaṇō
sāhēi kulaṁ niyayaṁ, piyaraṁ jaṇaṇiṁ ca nāmaṁ ca // PaumaCa.17

pavaṇaṁjayassa puttō, uyarē ciya añjaṇāe saṁbhūō
suggīvassa ya bhiccō, ahayaṁ haṇuō tti nāmēṇaṁ // PaumaCa.18

bhaṇaï taō pavaṇasuō, paümō tuha virahakāyaruviggō
khaṇamavi na uvēi dhiiṁ, savibhava-sayaṇā-''saṇē bhavaṇē // PaumaCa.19

na suṇaï gandhabakahaṁ, na ya annaṁ kuṇaï cēva ullāvaṁ
navaraṁ cintēi tumaṁ, muṇi va jōgaṭṭhiō siddhiṁ // PaumaCa.20

suṇiūṇa vayaṇamēyaṁ, bāhavimuñcantabindunayaṇajuyā
sīyā sōgavasagayā, puṇaravi paripucchaē vattaṁ // PaumaCa.21

kattha paēsē sundara!, diṭṭhō tē lakkhaṇēṇa saha paümō!
niruvahaaṅgōvaṅgō?, kiṁ va mahāsōgasannihiō? // PaumaCa.22

vijjāharēhi kiṁ vā, vivāiē lakkhaṇē ya sōgattō
mōttūṇa majjha tatti, kiṁ dikkhaṁ cēva paḍivannō? // PaumaCa.23

aha vā kiṁ maha virahē, siḍhilībhūyasya viyaliō raṇṇē
laddhō bhadda! tumē kiṁ, aha aṅgulimuddaō ēsō? // PaumaCa.24


[p. 349]
kaha tujjha tēṇa samaya, pariṇāī takkhaṇēṇa uppannō?
lōūṇa jalanihī, kaha kāraṇavajjiō āō? // PaumaCa.25

ēyaṁ kahēhi sundara, savitthara saccasāviō tuhayaṁ
icchāmi ahaṁ sōuṁ, mā vikkhēvaṁ kuṇasu ēttō // PaumaCa.26

bhaṇaï taō haṇumantō, sāmiṇi! nisuṇēhi tattha āraṇṇē
lacchīharēṇa gahiō, ravihāsō asivarō ēttō // PaumaCa.27

taṁ lakkhaṇēṇa vahiyaṁ, candaṇahā pēcchiūṇa niyayasuyaṁ
rōsēi daïyayaṁ sā, dēi ya vattaṁ dahamuhassa // PaumaCa.28

jāva ya rakkhasaṇāhō, āgacchaï tāva dūsaṇō pattō
saṁgāmasamāvannō, jujjhaï lacchīharēṇa samaṁ // PaumaCa.29

tāva ya laṅkāhivaī, turiō ya samāgaō tamuddēsaṁ
navaraṁ daṭṭhaṇa tuma, pattō āyallayaṁ paramaṁ // PaumaCa.30

muñcaï sīharavaṁ sō, suṇiūṇaṁ jāva rāhavō pattō
vaccaï saṁgāmamuha, tāva tumaṁ avahiyā tēṇaṁ // PaumaCa.31

diṭṭhō ya lakkhaṇēṇaṁ, sigdhaṁ saṁpēsiō tuha sayāsaṁ
ṣaḍiyāgaō na pēcchaï, tāhē ōmucchiō rāmō // PaumaCa.32

āsatthō tujjha kaē, parihiṇḍantō ya pēcchaï jaṁḍāgī
pañcanamōkkāramiṇaṁ, dēi marantassa paümābhō // PaumaCa.33

lacchīharō vi pattō, hantuṁ kharadūsaṇaṁ tamuddēsaṁ
saṁpatthiō ya pēcchaï, tumaē rahiyaṁ paümanāhaṁ // PaumaCa.34

suggīvēṇa samāṇaṁ, samāgaō āgavō ya kikkindhi
mārēi sāhasagaī, rāmō kaïrūvadēhadharaṁ // PaumaCa.35

tassuvayārassa phuḍaṁ, vattāē rayaṇakēsisiṭṭhāē
paḍiuvayāranimittaṁ, gurūhi saṁpēsiō ahayaṁ // PaumaCa.36

pīīe rakkhasindaṁ, mōēmi tumaṁ na cēva kalahēṇaṁ
avasēṇa kajjasiddhi, havaï nayaṁ vavaharantāṇaṁ // PaumaCa.37

sō vijjāharasāmī, dhīrō kāruṇṇa-saccavāī ya
dhammatthavivēyannū , avassa maha kāhiī vayaṇaṁ // PaumaCa.38

uttamakulasaṁbhūō, uttamacariēhi uttamō lōē
avavāyaparibbhīō, niyamēṇa tuma samappihii // PaumaCa.39

suṇiūṇa ya parituṭṭhā, ēyaṁ ciya jaṇayanandiṇī bhaṇaï
haṇuvanta! tumē tullā, kēttiyasuhaḍā maha piyassa // PaumaCa.40


[p. 350]
ētthantarē pavuttā, vayaṇaṁ mandōyarī suṇasu bālē!
na ya atthi vāṇarāṇaṁ, imēṇa sarisō mahāsuhaḍō // PaumaCa.41

jēṇa dasāṇaṇapuraō, varuṇēṇa samaṁ kayaṁ mahājujjhaṁ
laddhā aṇaṅgakusumā, candaṇahānandiṇī taïyā // PaumaCa.42

sayalē vi jīvalōē, vikkhāō vāṇaraddhaō haṇuō
khiigōyarēhi nīō, dūyattē ērisaguṇō vi // PaumaCa.43

paḍibhaṇaï tattha haṇuō, mandōyari! kiṁ na yāṇasi muddha!
hōyavaṁ cēva sayā, narēṇa uvayāraparamēṇaṁ? // PaumaCa.44

mandōyari! gavamiṇaṁ, nissāraṁ vahasi niyayasōhaggaṁ
hōūṇa aggamahisī, dūittaṁ kuṇasi kantassa // PaumaCa.45

dūyattaṇamallīṇaṁ, sīyāē kāraṇāgayaṁ ēttha
jaï jāṇaï dahavayaṇō, tō tē pāṇēhi vavaharaï // PaumaCa.46

mōttūṇa rāvaṇaṁ jē, paḍivannā rāhavassa bhiccattaṁ
tē maccugōyarapahē, ahiṭṭhiyā vāṇarā sabē // PaumaCa.47

mandōyarīe vayaṇaṁ, ēyaṁ suṇiūṇa bhaṇaï vaïdēhī
kiṁ nindasi maha daïyaṁ, khēyari! jagavissuyaṁ paümaṁ? // PaumaCa.48

vajjāvattadhaṇuvaraṁ, suṇiūṇaṁ jassa raṇamuhē suhaḍā
nissēsavigayadappā, bhayajaragahiyā vi kampanti // PaumaCa.49

mēru va dhīragaruō, jassa u lacchīharō havaï bhāyā
sō cēva samatthō vi hu, riūṇa pakkhakkhayaṁ kāuṁ // PaumaCa.50

kiṁ jaṁpiēṇa bahuṇā?, saṁpaï rayaṇāyaraṁ samuttariuṁ
ēhī maha bhattārō, sahiō cciya vāṇarabalēṇaṁ // PaumaCa.51

pēcchāmi tujjha kantaṁ, saṁgāmē kaïvaēsu diyahēsu
maha nāhēṇa viṇihayaṁ, rāmēṇa akiṭṭhadhammēṇaṁ // PaumaCa.52

suṇiūṇa akaṇṇasuhaṁ, vayaṇaṁ mandōyarī taō ruṭṭhā
juvaïsahassaparimiyā, āḍhattā pahaṇiuṁ sīyā // PaumaCa.53

dubayaṇakarayalēhiṁ, jāva ya taṁ ujjayā u hantuṁ jē
haṇuō majjhammi ṭhiō, tāṇaṁ tuṅgō va sariyāṇaṁ // PaumaCa.54

nibbhacchiyāu tāō, samayaṁ mandōyarīe gantūṇaṁ
haṇuyaṁ sāhēnti phuḍaṁ, samāgayaṁ rakkhasavaïssa // PaumaCa.55

aha māruīṇa sīyā, vinnaviyā bhōyaṇaṁ kuṇasu ēttō
saṁpuṇṇā ya païnnā, jā āsi kayā tumē purva // PaumaCa.56


[p. 351]
nicchiē ya sigdhaṁ, sibirāō āṇiō varāhārō
haṇuyakulabāliyāhiṁ, tāva ciya uggaō sūrō // PaumaCa.57

sīyāe pavaṇaputtō, ēttō aṇumanniō saha bhaḍēhiṁ
nimiō ya varāhāraṁ, tāva muhuttā gayā tiṇṇi // PaumaCa.58

sammajjiōvalittā, hiyaē kāūṇa rāghavaṁ sīyā
bhuñjaï paramāhāraṁ, nāṇāviharasasamāuttaṁ // PaumaCa.59

nibattabhōyaṇavihī, vinnaviyā māruīṇa jaṇayasuyā
āruhasu majjha khandhē, nēmi tahiṁ jattha tuha daïō // PaumaCa.60

sīyā bhaṇaï ruyantī, na ya juttaṁ majjha vavasiuṁ ēyaṁ
parapurisasaṅgaphāsaṁ, kiṁ puṇa khandhammi āruhaṇaṁ? // PaumaCa.61

parapurisavilaggā haṁ, maṇasā vi na cēva tattha vaccāmi
maraṇaṁ va hōhi ihaī, nēhī rāmō va āgantuṁ // PaumaCa.62

jāva cciya davayaṇō, na kuṇaï tuha iha uvaddavaṁ kiṁci
tāva avigghēṇa lahuṁ, mārui! vaccāhi kikkindhi // PaumaCa.63

maha vayaṇēṇa bhaṇējjasu, haṇuva! tumaṁ rāghavaṁ ṣaṇamiūṇaṁ
sāhinnāṇēsu puṇō, imēsu vayaṇēsu vīsatthō // PaumaCa.64

tatthuddēsammi maē, cāraṇasamaṇā mahantaguṇakaliyā
parivandiyā tumē vi ya, tivaṇaṁ bhattirāēṇaṁ // PaumaCa.65

vimalajalē paümasarē, vaṇahatthī mayagalantagaṇḍayalō
damiō tumē mahājasa!, nāgō iva mantavādīṇa // PaumaCa.66

annā vi candaṇalayā, kusumabharōṇamiyasurahigandhillā
bhamarēsuggīyaravā, bhuyāsu avagūhiyā sāmi! // PaumaCa.67

paümasarassa taḍatthā, īsāvasa kiṁcimuvagaēṇa tumē
uppalanālēṇa hayā, ahayaṁ aïkōmalakarēṇaṁ // PaumaCa.68

aha pavayassa uvariṁ, nāha! maē pucchiyā tumē siṭṭhā
nīlaghaṇapattaviḍavā, ēē ṇaṁdidumā bhaddē! // PaumaCa.69

tīrē kaṇṇaravāē, naīe majjhaṇhadēsayālammi
paḍilāhiyā ya sāhū, dōhi vi amhēhi bhattīē // PaumaCa.70

ghuṭuṁ ca ahō dāṇaṁ, paḍiyā ya sakañcaṇā rayaṇavuṭṭhī
pavaṇō surahisuyandhō, dēvēhi vi dunduhī pahayā // PaumaCa.71

tēēṇa pajalantī, taïyā cūḍāmaṇī imā laddhā
ēyaṁ nēhi kaïddhaya, sāhinnāṇaṁ maha piyassa // PaumaCa.72


[p. 352]
bhaṇiūṇa ēvamēyaṁ, gēṇhaï cūḍāmaṇi pavaṇaputtō
saṁthāvēi ruyantī, sīyā mahurēhi vayaṇēhiṁ // PaumaCa.73

mā vaccasu ubēyaṁ, sāmiṇi! ahayaṁ diṇēsu kaïēsu
āṇēmi paümanāhaṁ, samayaṁ ciya vāṇarabalēṇaṁ // PaumaCa.74

kāūṇa tīe paṇaī, tassuddēsassa niggaō turiō
diṭṭhō ya pavaṇaputtō, ujjāṇagayāhi nārīhiṁ // PaumaCa.75

annōnnasamullāvaṁ, kuṇanti kiṁ vā imō vimāṇāō
avaïṇṇō suraṣavarō, sōmaṇasavaṇāhisaṅkāē? // PaumaCa.76

suṇiūṇa niravasēsa, dasāṇaṇō haṇuvasantiyaṁ vattaṁ
pēsēi kiṅkarabalaṁ, bhaṇaï ya mārēha taṁ duḍhē // PaumaCa.77

sāmivayaṇēṇa pattā, bahavō cciya kiṅkarā gahiyasatthā
tē pēcchiūṇa haṇuō, ummūlēuṁ vaṇaṁ laggō // PaumaCa.78

kusumaphalabharōṇayā pāyavā'sōga-punnāga-nāga-'jjuṇā kundamandāra-cūya-'mbayā dakkha-ruddakkha-kōriṇṭayā kujjayā sattavaṇṇā talā dēvadārū mahantā dumā mālaī jūhiyā sattalī kandalī malliyā sinduvārā kuḍaṅgā piyaṅg dumā
baüla-tilaya-campayā rattakōriṇṭayā nāliērī kaḍāhā tahā dhāyaī māyaī kēyaī jaccapūyapphalī rāyaṇī pāḍalī billaakōllayā-''sattha-naggōha-vamhā tarū kañcaṇārā-''sahārā bahū ēvamāī dumā māruī bhañjiūṇaṁ pavattō kahaṁ?
caḍulakarapasāriyāyaḍḍhiummūliyā kēi pāyappahārāhayā khaṇḍakhaṇḍā lahuṁ bhāmiyā chinnabhinnā tuḍantā phuḍantā lalantā bahū pallavā lōlamāṇāulōsukkasāhāphiḍantapphalōhā sugandhudhurā pupphabuḍhēi muyantā mahiṁ pāviyā pāyavā
puṇaravi marunandaṇō giṇhiūṇaṁ gayā ghāyaō suddhaüjjāṇavāvīharē hēmajambūṇaē sīhaṇāyāulē pōmarāindaṇīlappabhē bhañjiūṇaṁ taō pēcchaē māruī rakkhasāṇaṁ balaṁ mukkabukkārapāikkakullantavaggantasēṇāmuhaṁ // PaumaCa.79

taṁ māruīṇa bhagaṁ, paümujjāṇaṁ paṇaṭṭhalāyaṇaṁ
kamaliṇivaṇaṁ va najjaï, vilōliyaṁ mattahatthīṇaṁ // PaumaCa.80


[p. 353]
ēyantarammi patta, mahābalaṁ uttharantapāikkaṁ
vēḍhēi pavaṇaputtaṁ, divāyaraṁ cēva ghaṇavandaṁ // PaumaCa.81

sara-jhasara-satti-sabala, muñcanti bhaḍā samaccharucchāhā
sirisēlassa abhimuhā, sāmiyakajjujjayā sabē // PaumaCa.82

taṁ āuhasaṁghāyaṁ, vinivārēūṇa añjaṇātaṇaō
pahaṇaï rakkhasasuhaḍā, phalihasilā-sēla rukkhēhiṁ // PaumaCa.83

ēkkaṇa tēṇa sēṇiya!, āuharahiēṇa taṁ balaṁ sarva
haya-viya-vipparaddhaṁ, jīviyalōlaṁ aha palāṇaṁ // PaumaCa.84

bhavaṇāṇi tōraṇāṇi ya, aṭṭālayavivihacittatuṅgāiṁ
cūrēi pavaṇaputtō, aṇēyapāsāyasiharāī // PaumaCa.85

caraṇēsu karayalēsu ya, gayāpahārāhayāṇi savāṇi
nivaḍantarayaṇakūḍāṇi tāṇi kaṇakaṇakaṇantāī // PaumaCa.86

jaṅghāvāyasamuṭṭhiya-raēṇa bahuvaṇṇapasaramāṇēṇaṁ
indāuhakhaṇḍāṇi va, kayāṇi viulē gayaṇamaggē // PaumaCa.87

avi dhāha-ruṇṇa-vilaviya-juvaījaṇa-bālakāhalapalāvā
suvanti bhaüviggā, lōyā kiṁ kiṁ ti jaṁpantā? // PaumaCa.88

khambhē hantūṇa gayā, turayā galarajjuyā vi tōḍēnti
hiṇḍanti nayaramajjhē, bhēsantā jaṇavayaṁ bahusō // PaumaCa.89

laṅkāpurīe ēvaṁ, bhañjantō bhavaṇasayasahassāī
haṇuō daḍhavavasāō, saṁpattō rāvaṇaṁ jāva // PaumaCa.90

daṭṭhūṇa rakkhasavaī, niyayapuri bhaggabhavaṇaüjjāṇaṁ
jaṁpaï rōsavasagaō, maha vayaṇaṁ vō nisāmēha // PaumaCa.91

maya-mālavanta-tisirā, suya-sāraṇa-vaïradāḍha-'saṇivēgā!
kumbha-nisumbha-vihīsaṇa-hattha-pahatthāiyā! sabē! // PaumaCa.22

jō kaïlāsuddharaṇē, āsi jasō majjha sayalatēlōkkē
iha bhañjantēṇa purī, sō phusiō pavaṇaputtēṇaṁ // PaumaCa.93

vāṇaramaliujjāṇaṁ, na suhaṁ daṭu pi dummaṇaṁ lakaṁ
parapurisakarakayaggaha-vimaṇaṁ va piyaṁ piyayamēṇaṁ // PaumaCa.94

jama-varuṇa-indamāī, jiyā aṇēyā maē mahāsuhaḍā
taṁ vāṇarāhamēṇaṁ, imēṇa kaha saṁpayaṁ chaliō? // PaumaCa.95


[p. 354]
tā haṇaha mahābhērī, lahuṁ parāṇēha sandaṇaṁ ajiyaṁ
duṭṭhassa tassa gantuṁ, karēmi iha niggahaṁ ghōraṁ // PaumaCa.96

ēva paribhāsamāṇaṁ, tāyaṁ vinnavaï indaïkumārō
ēyassa kaē sāmiya!, paritappasi kiṁ tumaṁ gāḍhaṁ? // PaumaCa.97

uppaïuṁ dūrayaraṁ, paṇaṭṭhajōisagaṇaṁ daliyamēruṁ
palhatthēmi ya sayalaṁ, bhaṇa tāya! bhuyāsu tēlōkaṁ // PaumaCa.98

nāūṇa tassa cittaṁ, tāhē āṇavaï dahamuhō puttaṁ
taṁ gēṇhiūṇa duṭuṁ, āṇēha lahuṁ maha samīvaṁ // PaumaCa.99

namiūṇa rāvaṇaṁ sō, gayavarajuttaṁ rahaṁ samārūḍhō
sannaddhabaddhakavaō, balēṇa sahiō mahantēṇaṁ // PaumaCa.100

aha mēhavāhaṇō vi ya, raṇaparihatthō gayaṁ samārūḍhō
ērāvaṇaṁ vilaggō, najjaï indō sayaṁ cēva // PaumaCa.101

rahavara-turaṅga-vaggira-saṁghaṭuṭṭhantagayaghaḍāḍōvaṁ
caliyaṁ bahutūrasahassanigdhōsaṁ // PaumaCa.102

jāva ya khaṇantarēkkaṁ, tāva ya sannaddhabaddhatōṇīraṁ
haṇuvassa niyayasēnnaṁ, parāiyaṁ dappiyāmarisaṁ // PaumaCa.103

dōsu vi balēsu suhaḍā, āvaḍiyā rahasapasariucchāhā
asi-kaṇaya-cakka-tōmara-saēsu ghāyanti annōnnaṁ // PaumaCa.104

aha tē pavaṅgamabhaḍā, indaïsuhaḍēhi tivaṣaharēhiṁ
pahayā vibhaggamāṇā, ōsariyā māruī nāva // PaumaCa.105

niyayabalaparibhavaṁ sō, daṭṭhaṇaṁ pavaṇanandaṇō ruṭṭhō
aha jujjhiuṁ pavattō, samayaṁ ciya indaïbhaḍēhiṁ // PaumaCa.106

payaṇḍadaṇḍasāsaṇā, viiṇṇahēmakaṅkaṇā
calantakaṇṇakuṇḍalā, suvaṇṇabaddhasuttayā // PaumaCa.107

vicittavatthabhūsaṇā, suyandhapupphasēharā
sakuṅkumaṅgarāiyā, tirīḍadittamōttiyā // PaumaCa.108

sacakka-khagga-mōggarā, tisūla-cāva-paṭṭisā
jalantasatti-sabalā, mahantakunta-tōmarā // PaumaCa.109

sasāmikajjaüjjayā, pavaṅgaghāyadāriyā
vimukkajīyabandhaṇā, paḍanti tō mahābhaḍā // PaumaCa.110

sahāvatikkhanakkhayā, lēsantacārucāmarā
pavaṅgamāuhāhayā, khayaṁ gayā turaṁgamā // PaumaCa.111


[p. 355]
pavaṅgabhinnamatthayā, khuḍantadittamōttiyā
paṇaṭṭhadāṇaduddiṇā, paḍanti mattakuñjarā // PaumaCa.112

vicittahēmanimmiyā, viṇiṭṭhakañcaṇaṭṭhayā
pavaṅgaghāyacuṇiyā, khayaṁ gayā mahārahā // PaumaCa.113

ēvaṁ taṁ niyayabalaṁ, viddhatthaṁ indaī palōēuṁ
bāṇēhi pavaṇaputtaṁ, chāēūṇaṁ samāḍhattō // PaumaCa.114

aha māruī bi ēntaṁ, saranivahaṁ riujaṇēṇa parimukkaṁ
chindaï calaggahatthō, gayaṇē nisiyaddhacandēhiṁ // PaumaCa.115

ghēttūṇa indaīṇaṁ, visajjiō mōggarō aïmahantō
haṇumēṇa viṇicchūḍhō, silāe sigdhaṁ paḍivahēṇaṁ // PaumaCa.116

haṇuyassa indaïbhaḍō, phalihasilā-sēla-sattisaṁghāē
muñcaï calaggahatthō, sō vi ya ēntaṁ nivārēi // PaumaCa.117

ēvaṁ kāūṇa ciraṁ, jujjhaṁ tō indaīṇa pavaṇasuō
sasiyaranihēhi sigdhaṁ, baddhō ciya nāgapāsēhiṁ // PaumaCa.118

bhaṇiyā ya indaīṇaṁ, niyayabhaḍā saṅkalāsu daḍhabaddhaṁ
ēyaṁ dāvēha lahuṁ, maha piuṇō māruī duṭuṁ // PaumaCa.119

nīō dasāṇaṇasabhaṁ, purisēhiṁ purajaṇēṇa dīsantō
laṅkāhivassa siṭuṁ, ēsa pahū! āṇiō duṭṭhō // PaumaCa.120

tē rāvaṇassa purisā, kahanti haṇuyassa santiyā dōsā
suggīva-rāhavēhiṁ, sīyāē pēsiō dūō // PaumaCa.121

sāmiya! mahindanayaraṁ, viddhatthaṁ sō ya nijiō rāyā
sāhūṇa ya uvasaggō, nivāriō dahimuhē dīvē // PaumaCa.122

gandhabassa mahājasa! duhiyāō tiṇṇi ṣavarakannāō
saṁpēsiyāō sigdhaṁ, imēṇa rāmassa kikkindhi // PaumaCa.123

bhaṁtūṇa vajjasālaṁ, vajjamuhō māriō raṇē sigghaṁ
ēyassa samabhilāsaṁ, aha laṅkāsundarī vi gayā // PaumaCa.124

ṭhaviūṇa niyayasēnnaṁ, imēṇa laṅkāe bāhirudēsē
bhaggaṁ paümujjāṇaṁ, nāṇāvihatarulayāiṇṇaṁ // PaumaCa.125

bhavaṇasahassāī pahū!, imēṇa bhaggāī rayaṇacittāī
ālōḍiyā ya nayarī, savuḍḍa-bālāulā sayalā // PaumaCa.126

suṇiūṇa imē dōsē, ruṭṭhō laṅkāhivō bhaṇaï ēvaṁ
daḍhasaṅkalēsu bandhaha, sigdhaṁ ciya hattha-pāēsu // PaumaCa.127


[p. 356]
khara-pharusa-niṭhurāē, vāyāē rāvaṇō paramaruṭṭhō
aha saviūṇā''ḍhattō, haṇuvaṁ atthāṇimajjhammi // PaumaCa.128

nillajja! vāṇarāhama!, dūyattaṁ bhūmigōyarāṇa tumaṁ
kuṇasi! avisēsiyaguṇō, paviruddhaṁ khēyarabhaḍāṇaṁ? // PaumaCa.129

akulīṇayassa aṅgē, na cēva cindhāiṁ hōnti purisassa
sāhēi niyayanammaṁ, duccariyaṁ vavaharantassa // PaumaCa.130

pavaṇaṁjaēṇa na tumaṁ, jāō annēṇa kēṇa vi narēṇa
ducariēhi narāhama!, nivaḍiō nindaṇijjēhiṁ // PaumaCa.131

uvayārasahassēhi vi, ahiṇavasammāṇadāṇavibhavēṇaṁ
jō mē tumaṁ na gahiō, sō kaha annēṇa ghippihisi? // PaumaCa.132

raṇṇē samāsayanti'ha, pañcamuhaṁ kiṁ na kōlhuyā bahavē
na ya sappurisā lōē, kayāi nīyaṁ pasāēnti // PaumaCa.133

hasiūṇa bhaṇaï haṇuvō, havaï muhaṁ uttamāṇa purisāṇaṁ
duvayaṇasaṅgarahiyaṁ ahiyaṁ dhammatthahiyayāṇaṁ // PaumaCa.134

rāmō lakkhaṇasahiō, ēhī kaïsēnnaparimiō sigdhaṁ
na ya rumbhiūṇa tīraï, mēhō iva pavaēṇa tumē // PaumaCa.135

āhārēsu na tittō, susāukaliēsu amayasarisēsu
jaha kōi jāi nāsaṁ, ēkkēṇa visassa bindūṇaṁ // PaumaCa.136

juvaïsahassēsu sayā, na ya tittā indhaṇēsu jaha aggī
paranārikayapasaṅgō, tuma pi ēvaṁ viṇassihisi // PaumaCa.137

pattē viṇāsakālē, nāsaï buddhī narāṇa nikkhuttaṁ
sā annahā na kīraï, puvakayakammajōēṇaṁ // PaumaCa.138

āsannamaraṇabhāvō, jō paramahilāsu kuṇasi saṁsamgi
pacchā narayagaïgaō, dukkhasahassāṇi pāvihisi // PaumaCa.139

jāēṇa tumē rāvaṇa! rayaṇāsavamāiyāṇa suhaḍāṇaṁ
puttāhamēṇa jaṇiō, kulakkhaō aṇayakārīṇaṁ // PaumaCa.140

sō ēva bhaṇiyamēttō, āruṭṭhō rāvaṇō samullavaï
mārēha nayaramajjhē, ēyaṁ duvayaṇapabbhāraṁ // PaumaCa.141

daḍhasaṅkalapaḍibaddhaṁ, hiṇḍāvaha gharagharēṇa nayarīē
kayadhikkārō hu imō, sōijjaü pavaralōēṇaṁ // PaumaCa.142

jaṁ rāvaṇēṇa ēvaṁ, bhaṇiō cciya māruī taō ruṭṭhō
chindaï bandhaṇanivahaṁ, siṇēhaṣāsaṁ ṣiva susāhū // PaumaCa.143


[p. 357]
uppaïūṇa nahayalē, thambhasahassāulaṁ rayaṇacittaṁ
bhañjaï rāvaṇabhavaṇaṁ, haṇuvō calaṇappahārēhiṁ // PaumaCa.144

tēṇa paḍantēṇa imā, gāḍhaṁ ciya jantiyā vi tuṅgēsu
sāyaravarēṇa samaya, sayalā ākampiyā vasuhā // PaumaCa.145

bahubhavaṇatōraṇā sā, laṅkā kāūṇa bhaggaṣāyārā
agaṇiyapaḍivakkhabhaō, uppaïō nahayalaṁ haṇuō // PaumaCa.146

mandōyarīe siṭṭhō, sīyāē māruī imō bhaddē!
chēttūṇa bandhaṇāī, vaccaī kikkindhapurahuttō // PaumaCa.147

jantassa jaṇayadhūyā, ghattaï pupphañjalī suparituṭṭhā
jaṁpaï gahā'ṇukūlā, hōntu avigghaṁ tumaṁ niccaṁ // PaumaCa.148

iya sucariyakammā hōnti vikkhāyakittī, aridaḍhaparibaddhā tē vimuñcanti khippaṁ
vivihasuhanihāṇaṁ āsayantī visiṭuṁ, vimalakayavihāṇā jē ihaṁ bhavajīvā // PaumaCa.149


iya paümacariē haṇuvalaṅkāniggamaṇaṁ nāmaṁ tipañcāsaïmaṁ pavvaṁ samattaṁ


---------------------------------------------------------------------
[laṁkāpatthāṇapavvaṁ]

aha sō kamēṇa pattō, kikkindhi māruī balasamaggō
diṭṭhō vāṇaravaïṇā, abbhuḍhēūṇa ālattō // PaumaCa.1

samarabaliyāṇa ēttō, sammāṇaṁ varabhaḍāṇa kāūṇaṁ
suggīvēṇa samāṇaṁ, paümasayāsaṁ samallīṇō // PaumaCa.2

kāūṇa sirapaṇāmaṁ, haṇuvō cūḍāmaṇi samappēuṁ
rāmassa aparisēsaṁ, sāhaï vattaṁ piyayamāē // PaumaCa.3

gantūṇa maē sāmiya!, diṭṭhā tuha rōhiṇī varujjāṇē
ābaddhakēsavēṇī, maliṇakavōlā pagaliyaṁsū // PaumaCa.4

vāmakaradhariyavayaṇā, muñcantī dīha-uṇhanīsāsē
tuha darisaṇaṁ mahājasa!, ēgaggamaṇā vicintēntī // PaumaCa.5

pāyavaḍiēṇa sāmiya!, samappiō aṅgulīyaō tīē
vattā ya kusalamāī, savā tuha santiyā siṭṭhā // PaumaCa.6


[p. 358]
suṇiūṇa tujjha vattaṁ, paraṁ pamōyaṁ gayā jaṇayadhūyā
pucchaï puṇō puṇō vi ya, harisavasubbhinnarōmañcā // PaumaCa.7

pavaṇataṇaēṇa sīyā, jaṁ siṭṭhā rāhavassa jīvantī
taṁ harisavasagaō ciya, na māi niyaēmu aṅgēsu // PaumaCa.8

āsāsiō ya paümō, ahiyaṁ cūḍāmaṇīe gahiyāē
amaēṇa va phusiyaṅgō, sābhinnāṇāe battāē // PaumaCa.9

annaṁ pi suṇasu sāmiya!, vayaṇaṁ jaṁ tujjha tīe saṁdiṭuṁ
jaï nā''gacchasi turiyaṁ, tō maraṇaṁ mē dhuvaṁ ētthaṁ // PaumaCa.10

cintāsāgaravaḍiyā, tuha virahavisaṁṭhulā jaṇayadhūyā
dukkhaṁ gamēi diyahā, rakkhasajuvaīsu paḍiruddhā // PaumaCa.11

sōūṇa ṣaümanāhō, sāhinnāṇaṁ piyāe paḍivattiṁ
sōgasamucchayahiyaō, ahiyaṁ ciya dukkhiō jāō // PaumaCa.12

cintēūṇa pavattō, ahōmuhō dīhamukkanīsāsō
nindaï puṇō puṇō ciya, niyayaṁ dukkhāsayaṁ jīyaṁ // PaumaCa.13

taṁ ēva cintayantaṁ, sōmittī bhaṇaï rāhavaṁ ēttō
kiṁ sōyasi dēva! tumaṁ, dēhi maṇaṁ niyayakaraṇijē // PaumaCa.14

kajaṁ tu dīhasuttaṁ, lakkhijjaï kaïvarassa cittēṇaṁ
vāhariō vi cirāvaï, sō vi hu bhāmaṇḍalō sāmi! // PaumaCa.15

amhēhi nicchaēṇaṁ, gantavaṁ dahamuhassa niyayapurī
na ya bāhāsu mahājasa!, uttariuṁ tīraē udahī // PaumaCa.16

aha bhaṇaï sīhaṇāō, lakkhaṇa! kiṁ ēva bhāsasē garuvaṁ
sabēṇa vi kāyacaṁ, appahiyaṁ cēva purisēṇaṁ // PaumaCa.17

jaṁ māruīṇa laṅkā, bhaggā varabhavaṇa-tuṅgapāyārā
taṁ ruḍhē dahavayaṇē, hōhaï saṁgāmamaraṇa'mhaṁ // PaumaCa.18

taṁ bhaṇaï candarassī, kiṁ va gaō sīhanāya! saṁtāsaṁ?
kō rāvaṇassa bīhaï, saṁpaï āsannamaraṇassa? // PaumaCa.19

amha balē vikkhāyā, atthi bhaḍā khēyarā mahārahiṇō
bala-satti-kantijuttā, bahavē saṁgāmasōḍīrā // PaumaCa.20

ghaṇaraï-bhūya-niṇāō, gayavaraghōsō tahēva kūrō ya
kēlīgilō ya bhīmō, kuṇḍō ravi-aṅgaō cēva // PaumaCa.21

nala-nīla-vijjuvayaṇō, mandaramālī tahā asaṇivēgō
rāyā ya candajōī, sīharahō sāyarō dhīrō // PaumaCa.22


[p. 359]
ēttō ya vajjadantō, ukkāla-'śūla-diṇayarō vīrō
ujjalakittī haṇuō, havaï ya bhāmaṇḍalō rāyā // PaumaCa.23

annō mahindakēū, pavaṇagaī taha pasannakittī ya
ēē annē ya bahū, asthi bhaḍā vāṇarabalammi // PaumaCa.24

daṭṭha ṇa vāṇarabhaḍē, majjhatthē rāhavō aïturantō
bhiuḍīē kuḍilamuhō, khaṇēṇa jāō kayantō va // PaumaCa.25

ghēttūṇa cāvarayaṇaṁ, apphālaï sajalajalaharaniṇāyaṁ
diddhiṁ ca vijjusarisaṁ, dēiha lakāpuritēṇa // PaumaCa.26

palayaravisanniyāsaṁ, rāmaṁ daṭṭha ṇa vāṇarā savē
sigdhaṁ ca gamaṇasajjā, jāyā parihatthaücchāhā // PaumaCa.27

maggasirabahulapakkhē, pañcamidivasē divāyarē udiē
suhakaraṇa-lagga-jōē, aha tāṇa payāṇayaṁ jāyaṁ // PaumaCa.28

diṭṭhō sihī jalantō, nidhūmō payaladāhiṇāvattō
āharaṇabhūsiyaṅgī, mahilā sēō ya jaccāsō // PaumaCa.29

nigganthamuṇivarindō, chattaṁ yahēsiyaṁ tahā kalasō
pavaṇō ya surahigaṁdhō, ahiṇavaṁ tōraṇaṁ viulaṁ // PaumaCa.30

khīradumammi ya vāsaï, vāmanthō vāyasō caliyapakkhō
varabhēri saṅghasaddō, siddhī sigdhaṁ payāsēnti // PaumaCa.31

ēē annē ya bahū, pasatthasaüṇā payāṇakālammi
jāyā ya maṅgalaravā, laṅkāhimuhassa rāmassa // PaumaCa.32

jaha candō parivaḍḍaï, siyapakkhē taha ya khēyarabalēṇaṁ
āpūraï paümābhō, ahiyaṁ suggīvasannihiō // PaumaCa.33

rāyā kikkindhivaī, haṇuō dummarisaṇō nalō nīlō
taha ya susēṇō sallō, bahavē kumuyāiṇō suhaḍā // PaumaCa.34

ēē vāṇaracindhā, mahābalā sayalasāhaṇasamaggā
gasamāṇā iva gayaṇaṁ, janti mahātūrakayasadā // PaumaCa.35

hārō virāhiyassa vi, cindhaṁ jambūṇayassa vaḍarukkhō
sōharavassa ya sīhō, hatthī puṇa mēhakantassa // PaumaCa.36

jāṇēsu vāhaṇēsu ya, vimāṇa-gaya-turaya-rahavarāīsu
gantuṁ samujjayā tē, laṅkāhimuhā pavaṇavēgā // PaumaCa.37

divavimāṇārūḍhō, paümō saha lakkhaṇēṇa vaccantō
rēhaï suhaḍaparimiō, indō iva lōyapālēhiṁ // PaumaCa.38


[p. 360]
aha tē khaṇēṇa pattā, vēlaṁdharapavayaṁ maṇabhirāmaṁ
vēlaṁdharapurasāmī, jattha samuddō vasaï rāyā // PaumaCa.39

vāṇarabalaṁ niēuṁ, tattha samuddō viniggaō sigdhaṁ
niyayabalēṇa samaggō, nalassa jujjhē samāvaḍiō // PaumaCa.40

aha sō samuddarāyā, nalēṇa jiṇiūṇa raṇamuhē baddhō
mukkō ya niyayanayarē, pariṭṭhiō rāhavaṁ paṇaō // PaumaCa.41

rayaṇasirī kamalasirī, rayaṇasalāyā tahēva guṇamālā
ēyāu samuddēṇaṁ, dinnāō lacchinilayassa // PaumaCa.42

tattha suvēlapuravarē, rayaṇiṁ gamiūṇa uggaē sūrē
laṅkāhimuhā caliyā, jayasaḍhugghuṭṭhatūraravā // PaumaCa.43

vāṇarabalēṇa ṭṭhiā, laṁkā varabhavaṇa-tuṅgapāgārā
sāgaravarassa majjhē, ārāmujjāṇasusamiddhā // PaumaCa.14

nayarīe samāsannē, haṁsaddīvaṁ taō samaṇupattā
aha tē haṁsarahanivaṁ, jiṇiūṇaṁ vāsiyā tattha // PaumaCa.45

bhāmaṇḍalassa purisō, rāmēṇa pavēsiō pavaṇavēgō
gantūṇa tassa sabaṁ, viggahamādī parikahēi // PaumaCa.46

jattō jattō vihiyasukayā janti vīrā maṇussā, tattō tattō vijiyariuṇō bhōgasaṅga lahanti
tāṇaṁ lōē na bhavaï paraṁ kiṁci kajaṁ asajjhaṁ, tamhā dhamma kuṇaha vimalaṁ lōganāhāṇuciṇṇaṁ // PaumaCa.47


iya paümacariē laṅkāpatthāṇābhihāṇaṁ nāmaṁ caüpannāsaïmaṁ pavvaṁ samattaṁ


---------------------------------------------------------------------
[vibhīsaṇasamāgamapavvaṁ]

aha tattha vāṇarabalaṁ, samāgayaṁ jāṇiūṇa āsannē
vēlā lavaṇajalassa va, khuhiyā laṁkāpurī savā // PaumaCa.1

āruṭṭhō dahavayaṇō, niyayaṁ mēlēi sāhaṇaṁ sayalaṁ
jāyā gharē gharē cciya, saṁgāmakahā jaṇavayassa // PaumaCa.2

saṁgāmamahābhērī, pahayā paḍupaḍaha-tūrasaṁghāyā
saddēṇa tēṇa suhaḍā, sannaddhā sāmiyaṁ pattā // PaumaCa.3


[p. 361]
ēttō laṁkāhivaī, saṁgāmasamujjayaṁ paṇamiūṇaṁ
nayavihivihūyabuddhī, bibhīsaṇō bhaṇaï nisuṇēhi // PaumaCa.4

tuha pahu! pariṭṭhiyā iha, indassa va saṁpayāṁ mahāviulā
sasi-saṅkha-kundadhavalō, bhamaï jasō tihuyaṇaṁ sayalaṁ // PaumaCa.5

mahilāhēuṁ sāmiya!, mā nēhi parikkhayaṁ khaṇēṇa tumaṁ
appēhi jaṇayataṇayā, imāe kiṁ kāraṇaṁ siddhaṁ? // PaumaCa.6

na ya havaï ēttha dōsō, havaï guṇō kēvalō tihuyaṇammi
suhasāyarē nimaggō, bhuñjasu vijjāharamahiḍḍiṁ // PaumaCa.7

suṇiūṇa vayaṇamēyaṁ, āruṭṭhō indaī bhaṇaï ēvaṁ
kō tujjha āhiyārō, jēṇa samullavasi ērisayaṁ? // PaumaCa.8

jaï vēriyāṇa bīhasi, ahiyaṁ saṁgāmakāyarō si tumaṁ
nikkhittasatthadaṇḍō, pavisasu bhavaṇōdaraṁ sigdhaṁ // PaumaCa.9

nivaḍantasatthanivahē, saṁgāmē māriūṇa aha sattuṁ
khaggēṇā''yaḍḍijjaï, lacchī vīrēṇa nikkhuttaṁ // PaumaCa.10

lakhūṇa uttamaṁ ciya, mahilārayaṇaṁ imaṁ vasumaīē
kiṁ muccaï dahavayaṇō, jahā tumē bhāsiyaṁ vayaṇaṁ? // PaumaCa.11

bhaṇiō bihīsaṇēṇaṁ, nibbhacchaṇakāraṇaṁ taō vayaṇaṁ
puttattaṇēṇa jāō, vaïrī laṁkāhivassa tumaṁ // PaumaCa.12

bhavaṇē samuṭṭhiyaṁ ciya, aṁggī pūrēsi indhaṇēṇa tumaṁ
ahiyaṁ hiyaṁ ti mannasi, jaṁpantō ērisaṁ vayaṇaṁ // PaumaCa.13

kañcaṇaghaṇapāyāraṁ, laṅkā lacchīharēṇa jāva na vi
bhajjaï sarēsu khippaṁ, tāva samappēhi vaïdēhiṁ // PaumaCa.14

vajjāvattadhaṇudharaṁ, rusiyaṁ ciya rāhavaṁ samaramajjhē
lacchīharēṇa samayaṁ, tubbhē na ya jōhiuṁ sakkā // PaumaCa.15

jē tassa gayā paṇaī, suhaḍā kaïdīvavāsiṇō bahavē
māhinda-malaya-tīrā, siripabaya-haṇuruhāīyā // PaumaCa.16

kēlīgilā ya rayaṇā, taha ya vēlaṁdharā ya nahatilayā
sañjhārāyā ya tahā, dahimuhadīvāsayā cēva // PaumaCa.17

ēvaṁ pabhāsayantaṁ, bibhīsaṇaṁ kōhapūriyāmarisō
āyaḍḍiūṇa khaggaṁ, dahavayaṇō ujjaō hantuṁ // PaumaCa.18

amarisavasaṁgaēṇaṁ, tēṇa vi ummūliō rayaṇathambhō
kāūṇa mahābhiuḍī, jēṭṭassa ahiṭṭhiō puraō // PaumaCa.19


[p. 362]
jujhaṁ samujjayā tē, kahakaha vi nivāriyā ya bhiccēhiṁ
niyayabhavaṇāṇi nīyā, indaï taha bhāṇuyaṇṇēhiṁ // PaumaCa.20

ruṭṭhō bhaṇaï dahamuhō, nikkhamaü bihīsaṇō maha purīō
paḍikūlamāṇasēṇaṁ, ṭhiēṇa kiṁ tēṇa dudvēṇaṁ? // PaumaCa.21

sō ēva bhaṇiyamēttō, bihīsaṇō niggaō puravarīō
akkhōhiṇīsu sahiō, tīsāē pavarasēnnassa // PaumaCa.22

vajindughaṇēmā vi ya, vijupayaṇḍāsaṇī ya ghōrā ya
kālāimahāsuhaḍā, bibhīsaṇassā''saṇasahīṇā // PaumaCa.23

sabala-parivārasahiyā, nāṇāvihajāṇa-vāhaṇārūḍhā
chāyantā gayaṇayalaṁ, haṁsaddīvammi avaïṇṇā // PaumaCa.24

daṭuṁ, bihīsaṇavalaṁ, jāō cciya vāṇarāṇa ākampō
dāriddiyāṇa najjaï, himavāyahayāṇa hēmantē // PaumaCa.25

paümō vajjāvattaṁ, gēṇhaï lacchīharō vi ravibhāsaṁ
annē vi āuhakarā, jāyā kaïsēnnasāmantā // PaumaCa.26

jāva ya vāṇarasēnnaṁ, jāyaṁ ciya gahiyapaharaṇāvaraṇaṁ
tāva ya bihīsaṇēṇaṁ, rāmassa pavēsiō dūō // PaumaCa.27

namiūṇa rāmadēvaṁ, dūō parikahaï pariphuḍaṁ sabaṁ
sīyāe kāraṇēṇaṁ, bhāivirōhaṁ jahāvattaṁ // PaumaCa.28

majjha tuma iha saraṇaṁ, bibhīsaṇō bhaṇaï natthi saṁdēhō
āṇādāṇēṇa pahū!, sammāṇaṁ mē payacchāhi // PaumaCa.29

ēyantarammi rāmō, mantīhi samaṁ taō kuṇaï mantaṁ
maïsāyarō pavuttō, maha vayaṇaṁ tāva nisuṇēhi // PaumaCa.30

chammēṇa kayāi pahū!, bihīsaṇō pēsiō dahamuhēṇaṁ
ahavā kalusa pi jalaṁ, khaṇēṇa vimalattaṇamuvēi // PaumaCa.31

aha bhaṇaï maïsamuddō, mantī satthāgamāṇa uppattī
jaṁpaï jaṇō virōhō, jaha jāō tāṇa dōṇhaṁ pi // PaumaCa.32

annaṁ ca pahū! subaï, bihīsaṇō dhamma-nīi-maïkusalō
kaha kuṇaï asabbhāvaṁ, tujjhuvari ērisaguṇō vi? // PaumaCa.33

ahavā kiṁ na virōhō, havaïha ēkōdarāṇa lōbhēṇaṁ
jaha vattaṁ akkhāṇaṁ, taṁ ēgamaṇā nisāmēhi // PaumaCa.34

giribhūī gōbhūī, dō vi juvā ṇēmisē parivasanti
tatthēva sūradēvō, rāyā mahilā maī tassa // PaumaCa.35

sā tāṇa dēi dāṇaṁ, vippāṇaṁ sukayakāraṇaṭṭhāē
hēmaṁ puṇa pacchannaṁ, suvisuddhaṁ suppabhūyaṁ ca // PaumaCa.36


[p. 363]
daṭṭaṇa girī hēmaṁ, kuṇaï virōhaṁ sahōyarēṇa samaṁ
lōbhamahāgahagahiō, jāō rikhusarisapariṇāmō // PaumaCa.37

annaṁ pi uvakkhāṇaṁ, kōsambīē mahādhaṇō nāma
vaṇiō kuruvindā sē, mahilā puttā ya dō tassa // PaumaCa.38

ahidēvamahīdēvā, paralōyaṁ patthiē taō piyarē
sadhaṇā ya gayā dōnni vi, parakūlaṁ jāṇavattēṇaṁ // PaumaCa.39

bhaṇḍēṇa tēṇa rayaṇaṁ, ēkkaṁ ghēttūṇa paḍiniyattā tē
icchanti ēkamēkaṁ, hantūṇaṁ tibalōhillā // PaumaCa.40

āgantūṇa ya sagiha, jaṇaṇīe samappiyaṁ tu taṁ rayaṇaṁ
sā vi ya visēṇa icchaï, ghāēuṁ attaṇō puttē // PaumaCa.41

ruddhēhi tēhi rayaṇaṁ, chūṭa jaüṇānaīe salilammi
taṁ dhīvarēṇa laddhaṁ, puṇaravi tāṇaṁ gharē dinnaṁ // PaumaCa.42

aha tē jaṇaṇīe samaṁ, sāmatthēūṇa jāyasaṁvēgā
saṁcuṇṇiya taṁ rayaṇaṁ, sabē vi layanti pavajaṁ // PaumaCa.43

tamhā lōhēṇa phuḍaṁ, havaï virōhō sahōyarāṇaṁ pi
jaha giri-gōbhūīṇaṁ, taha annāṇaṁ pi bahuyāṇaṁ // PaumaCa.44

suṇiūṇa uvakkhāṇaṁ, ēyaṁ mantīṇa sāhiyaṁ rāmō
paḍihāraṁ bhaṇaï taō, āṇēhi bibhōsaṇaṁ turiyaṁ // PaumaCa.45

paḍihārēṇa ya siṭṭhō, bibhīsaṇō āgaō paümanāhaṁ
paṇamaï pahaṭṭhamaṇasō, tēṇa vi avagūhiō dhaṇiyaṁ // PaumaCa.46

miliē bihīsaṇabhaḍē, jāō ciya vāṇarāṇa āṇandō
tāva ya samattavijjō, pattō bhāmaṇḍalō sigdhaṁ // PaumaCa.47

rāmēṇa lakkhaṇēṇa ya, ahiyaṁ saṁbhāsiō jaṇayaputtō
suggīvamāiēhiṁ, annēhiṁ vāṇarabhaḍēhiṁ // PaumaCa.48

tatthēva haṁsadīvē, diyahā gamiūṇa aṭṭha balasahiyā
laṅkāhimuhā caliyā, sannaddhā rāma-sōmittī // PaumaCa.49

aha jōyaṇāṇi vīsaṁ, ruddhaṁ taṁ tīe samarabhūmīē
na ya najjaï parimāṇaṁ, āyāmassātidīhassa // PaumaCa.50

nāṇāvihakayacindhaṁ, nāṇāvihagaya-turaṅga-pāikkaṁ
diṭuṁ ciya ējantaṁ, vāṇarasēnnaṁ nisiyarēhiṁ // PaumaCa.51

aha bhāṇusarisavaṇṇā, mēhanihā gayaṇavallabhā kaṇayā
gandhavagīyanayarā, sūrā taha kappavāsī ya // PaumaCa.52


[p. 364]
sīhapurā sōhā vi ya, gīyapurā mandiga ya bahuṇāyā
lacchīpurā ya kinnara-gīyā ya tahā mahāsēlā // PaumaCa.53

suraṇēurā ya malayā, sirimantā siripahā ya sirinilayā
sasināyā ya rivujayā, mattaṇḍā bhāvisālā ya // PaumaCa.54

āṇandā parikhēyā, jōisadaṇḍā jayāsa-rayaṇapurā
jē ēva purāhivaī, annē vi samāgayā suhaḍā // PaumaCa.55

ēē annē ya bahū, ahiyaṁ sannāha-āuhāīsu
pūēi rakkhasavaī, piyā va puttē siṇēhēṇaṁ // PaumaCa.56

akkhōhiṇī sahassā, havanti cattāri bahujaṇuddiṭṭhā
rāvaṇabalassa ēvaṁ, magahavaī! hōi parimāṇaṁ // PaumaCa.57

akkhōhiṇīsahassaṁ, ēka ciya vāṇarāṇa savāṇaṁ
bhāmaṇḍalēṇa samayaṁ, bhaṇiyaṁ caüraṅgasēnnassa // PaumaCa.58

rāyā kaïddhayāṇaṁ, samayaṁ bhāmaṇḍalēṇa ujjuttō
parivēḍhiūṇa rāmō, lakkhaṇasahiō ṭhiō tattha // PaumaCa.59

puṇṇōdayammi purisassa daḍhā vi sattū , mittattaṇaṁ uvaṇamanti kayāṇakārī
puṇṇāvasāṇasamaē vimalā vi bandhū, vērī havanti niyayaṁ pi hu chiddabhāī // PaumaCa.60


iya paümacariē vibhīsaṇasamāgamavihāṇaṁ nāma pañcāvannaṁ pavvaṁ samattaṁ


---------------------------------------------------------------------
[rāvaṇabalaniggamaṇapavvaṁ]

paripucchaï magahavaī, gaṇāhiyaṁ paṇamiūṇa bhāvēṇaṁ
akkhōhiṇīe bhayavaṁ!, kahēhi ēkkāe parimāṇaṁ // PaumaCa.1

aha bhaṇaï indabhūī, aṭṭasu gaṇaṇāsu bhēyabhinnāsu
saṁjōēṇa caüṇhaṁ, havaï ya akkhōhiṇī ēkā // PaumaCa.2

bhēō'ttha paḍhama pantī, sēṇā sēṇāmuhaṁ havaï gummaṁ
aha vāhiṇī u piyaṇā, camū tahā'ṇikiṇī antō // PaumaCa.3

ēkkō hatthī ēkkō ya rahavarō tiṇṇi cēva varaturayā
pañcēva ya pāikkā, ēsā pantī samuddiṭṭhā // PaumaCa.4


[p. 365]
pantī tiuṇā sēṇā, sēṇā tiuṇā muhaṁ havaï ēkaṁ
sēṇāmuhāṇi tiṇṇi u, gummaṁ ēttō samakkhāyaṁ // PaumaCa.5

gummāṇi tiṇṇi ēkkā ya vāhiṇī sā vi tiguṇiyā piyaṇā
piyaṇāu tiṇṇi ya camū ,tiṣṇi camū'ṇikiṇī bhaṇiyā // PaumaCa.6

dasa ya aṇikkiṇināmāu hōi akkhōhiṇī aha'kkhāyā
saṁkhā ēkkakkassa u, aṅgassa taō parikahēmi // PaumaCa.7

ēyāvīsa sahassā, sattarisahiyāṇi aṭṭha ya sayāṇi
ēsā rahāṇa saṁkhā, hatthīṇa vi ēttiyā cēva // PaumaCa.8

ēkkaṁ ca sayasahassaṁ, nava ya sahassā sayāṇi tiṇṇēva
pannāsā cēva tahā, jōhāṇa vi ēttiyā saṁkhā // PaumaCa.9

pañcuttarā ya saṭṭhī, hōi sahassāṇi cha ciya sayāṇi
dasa cēva varaturaṅgā, saṁkhā akkhōhiṇīē u // PaumaCa.10

aṭṭhārasa ya sahassā, satta sayā dōṇi sayasahassāiṁ
ēkkā ya imā saṁkhā, sēṇiya! akkhōhiṇīē ya // PaumaCa.11

aha ēttō rāmabalaṁ, daṭṭaṇaṁ āgayaṁ samāsannē
rakkhasabhaḍā vi turiyā, sannaddhā vāhaṇasamaggā // PaumaCa.12

kēi bhaḍā sahasa tti ya, sannāhasamōtthayā gahiyasatthā
rujjhanti kāmiṇīhiṁ, raṇarasaükkaṇṭhiyā sūrā // PaumaCa.13

sannāhakaṇṭhasuttē, ghēttūṇaṁ bhaṇaï piyayamaṁ kantā
sāmi! raṇē āvaḍiyaṁ, pahaṇējjasu ahimuhaṁ suhaḍaṁ // PaumaCa.14

annā paī niyacchaï, jaha piṭṭi raṇamuhē na dēsi tumaṁ
mā sahiyaṇassa puraō, ōguṭuiṁ nāha! kāhisi mē // PaumaCa.15

kā vi piyaṁ raṇaturiyaṁ, ahiyaṁ īsāluṇī bhaṇaï ēvaṁ
mōttūṇa maē sāmiya!, kiṁ tuha kittī piyā jāyā? // PaumaCa.16

ahiṇavavaṇaṅkiyaṁ tē, nāha! tumaṁ vayaṇapaṅkayaṁ ēyaṁ
jasaluddhayassa ahiyaṁ, cumbissē haṁ pavihasantī // PaumaCa.17

annā vi vīramahilā, cumbaï kantassa cēva muhakamalaṁ
mōijjantī na muyaï, kusumaṁ piva mahuyarī sattā // PaumaCa.18

annā vi tattha suhaḍī, kaṇṭhē daïyassa gahiyasatthassa
ḍōlāyantī rēhaï, naliṇi va mahāgaïndassa // PaumaCa.19

ēvaṁ tē varasuhaḍā, nāṇācēṭhāsu jaṇiyasaṁbandhā
aha bhāsiuṁ payattā, kantāsaṁthāvaṇullāvē // PaumaCa.20


[p. 366]
mā mē dharēhi sundari!, muñcasu annēhi raṇajasō gahiō
pēcchantāṇa varataṇū!, amhaṁ kiṁ jīviyabēṇaṁ // PaumaCa.21

dhannā tē naravasabhā, bhaddē! jē raṇamuhaṁ gayā paḍhamēṁ
jujjhanti savaḍahuttā, jaṇayantā rikhubalākampaṁ // PaumaCa.22

karivaradantubbhinnā, ḍōlālīlāiyaṁ raṇē suhaḍā
rivukayasāhukkāraṁ, puṇṇēhi viṇā na pāvanti // PaumaCa.23

ēka ciya raṇarāgō, biiyaṁ ciya suyaṇupēmmapaḍibandhō
pēmmēṇa amarisēṇa ya, dōṇṇi vi bhāē bhaḍō jāō // PaumaCa.24

tāṇa jaṇēṇa tihuyaṇaṁ, alaṁkiyaṁ suyaṇu! vīrapurisāṇaṁ
jāṇa dhaṇiyassa puraō, nivaḍanti raṇammi asighāyā // PaumaCa.25

ēēsu ya annēsu ya, mahurālāvēsu niyayakantāō
saṁthāviūṇa suhaḍā, niggantuṁ cēva āḍhattā // PaumaCa.26

paḍhamaṁ viṇiggayā tē, hattha-pahatthā purīe balasahiyā
mārījī sīhakaḍī, taha ya sayaṁbhū aïbalō ya // PaumaCa.27

suya-sāraṇā ya ēttō, sūrasasaṅkā gayāri-vīhatthā
vajjakkhō vajjadharō, gabhīraṇāō ya nakō ya // PaumaCa.28

mayarō kulisaniṇāō, sunda nisundō ya uggaṇāō ya
kūrō ya mālavantō, sahasakkhō vinbhamō cēva // PaumaCa.29

kharanissaṇō ya jambū, mālī sihi duddharō mahābāhū
ēē rahēsu suhaḍā, viṇiggayā sīhajuttēsu // PaumaCa.30

vajjōyarō kayantō indāhō'saṇirahō ya candaṇahō
viyaḍōyarō ya maccū, subhīsaṇō kulisaüdarō ya // PaumaCa.31

dhūmakkhō muiō vi ya, taḍinīhō taha bhavē mahāmālī
kaṇaō kōhaṇa-nihaṇō, dhūmuddāmō ya khōbhō ya // PaumaCa.32

hiṇḍī tahā marusarō, payaṇḍaḍamarō ya caṇḍakuṇḍō ya
hālāhalamāīyā, rahēsu daḍhavagghajuttēsu // PaumaCa.33

vijjāsukōsiō vi ya, bhuyaṁgabāhū mahājuī cēva
saṅkhō tahā pasaṅkhō, rāō bhinnañjaṇābhō ya // PaumaCa.34

nāmēṇa pupphacūlō, rattavarō pupphasēharō ya tahā
suhaḍō aṇaṅgakusumō, ghaṇṭatthō kāmavaṇṇō ya // PaumaCa.35

mayaṇasarō kāmaggī, aṇaṅgarāsī silīmuhō cēva
kaṇaō sōma-suvayaṇō, taha ya mahākāma hēmābhō // PaumaCa.36

ēē vi rahavarēhiṁ, vāṇarajuttēhi niggayā suhaḍā
saṁgāmajaṇiyarāgā, ahiyaṁ ciya mukkabukkārā // PaumaCa.37


[p. 367]
bhīmō kayamba-viḍavō, gayaṇāō havaï bhīmaṇāō ya
sadūlakīlaṇō ciya, sīhabalaṅgō vilaṅgō ya // PaumaCa.38

palhāyaṇō ya cavalō, cala-cañcalamāiyā imē suhaḍā
lakāō nipphiḍa़iyā, rahēsu māyaṅgajuttēsu // PaumaCa.39

ēē annē ya bahū, suhaḍā haṁ kēttiyā parikahēmi
aha addha pañcamāō, kōḍīō varakumārāṇaṁ // PaumaCa.40

ēēsu ya annēsu ya, kumārasīhēsu parimiō ēttō
ghaṇavāhaṇēṇa samayaṁ, viṇiggaō indaī sigdhaṁ // PaumaCa.41

jōippahaṁ vimāṇaṁ, āruhiūṇaṁ tisūlagahiyakarō
bahusuhaḍakayāḍōvō, viṇiggaō bhāṇukaṇṇō vi // PaumaCa.42

pupphavimāṇārūḍhō, viṇiggaō rāvaṇō saha balēṇaṁ
rahasuṭṭhiēṇa puhaī, āpūrantō gayaṇamaggaṁ // PaumaCa.43

raha-gaya-turaṅgamēsu ya, maya-mahisa, varāha-vagdha-sīhēsu
khara-karaha-kēsarīsu ya, ārūḍhā niggayā suhaḍā // PaumaCa.44

aha rāvaṇassa sahasā, samuṭṭhiyā dāruṇā samuppāyā
annē ya bahuviyappā, raḍanti ajayāvahā saüṇā // PaumaCa.45

māṇēṇa amarisēṇa ya, mūḍhā jāṇantayā vi avasaüṇē
taha vi ya viṇiggayā tē jujjhatthaṁ nisiyarā savē // PaumaCa.46

ēvaṁ sabaï paharaṇakarā baddhasannāhadēhā, nāṇācindhā pacaliyadhayā kuṇḍalōhagaṇḍā
jāṇārūḍhā jaṇiyaharisā ēgasaṁgāmacittā, saṁchāyantā vimalagayaṇaṁ niggayā sūravīrā // PaumaCa.57


iya paümacariē rāvaṇabalaniggamaṇaṁ nāma chappannaṁ pavvaṁ samattaṁ


---------------------------------------------------------------------
[hattha-pahatthavahaṇapavvaṁ]

daṭṭhūṇa rakkhasabalaṁ, ubēlaṁ sāyaraṁ va ējantaṁ
raha-gaya-turaṁgasahiyā, sannaddhā vāṇarā sabē // PaumaCa.1

rāhavakajjujjuttā, nala-nīlaya-haṇuya-jambavantā ya
gayavarajuttēsu imē, viṇiggayā sandaṇavarēsu // PaumaCa.2


[p. 368]
jayamittō ya samāṇō, candābhō raïvivaddhaṇō cēva
raïvaddhaṇō ya ēttō, kumuyāvattō mahindō ya // PaumaCa.3

'pīīkarō mahappā, aṇuddharō daḍharahō tahā sūrō
jōippiō balō vi ya, mahābalō aïbalō cēva // PaumaCa.4

dubbuddhi savasārō, sabadasarahō taō ya āhaṭṭhō
aviṇaṭṭhō saṁtāsō, nāḍō vi ya babbarō sūrō // PaumaCa.5

aha vigghasūyaṇō vi ya, bālō lōlō ya maṇḍalō ya tahā
raṇacandō candarahō, kusumāuha, kusumamālō ya // PaumaCa.6

patthārō himaaṅgōya aṅgaō taha ya cēva piyarūvō
ēē rahēsu suhaḍā, viṇiggayā hatthijuttēsu // PaumaCa.7

suhaḍō ya puṇṇacandō, duppēkkhō suvihi sāyarasarō ya
piyaviggahō ya khandō, vajaṁsū appaḍigghāō // PaumaCa.8

duṭṭhō kuṭṭhagaïravō, taha candaṇapāyavō samāhī ya
bahulō ya kittināmō, kirīḍa indāuhō dhīrō // PaumaCa.9

gayavaratāsō aha saṁkaḍō ya paharādaō ya sāmantā
ēē rahēsu sigdhaṁ, gayasaṁjuttēsu nipphiḍiyā // PaumaCa.10

sīlō ya vijjunayaṇō, balō sapakkhō ghaṇō ya rayaṇō ya
sammēō vi calō viya, sālō kālō khitidharō ya // PaumaCa.11

lōlō vikalō kālō, kaliṅga-caṁḍaṁsu-ujjhiō kīlō
bhīmō bhīmarahō vi ya, taraṅgatilaō susēlōya // PaumaCa.12

taralō balī ya ghammō, maṇaharaṇō mahasuhō pamattō ya
maddō mattō sārō, rayaṇajaḍī dūsaṇō kōṇō // PaumaCa.13

aha bhūsaṇō ya viyaḍō, virāhiō maṇuraṇō khaṇakkhēvō
nakkhattaluddhanāmō, vijaō ya jaō ya saṁgāmō // PaumaCa.14

khēō tahā-'rivijaō, suhaḍā nakkhattamālamāīyā
ēē rahēsu sigdhaṁ, viṇiggayā āsajuttēsu // PaumaCa.15

taḍivāhō maruvāhō, ravimāṇō jalayavāhaṇō bhāṇū
rāyā payaṇḍamālī, rahēsu ghaṇasannibhēsu imē // PaumaCa.16

jōippabhaṁ vimāṇaṁ, taṁ cēva bibhīsaṇō samārūḍhō
annē vi ēvamāī, bhaṇāmi suhaḍā samāsēṇaṁ // PaumaCa.17

kantō ya jujjhavantō, aha kōmuinandaṇō ya vasabhō ya
kōlāhalō ya sūrō, pabhāviō sāhuvacchallō // PaumaCa.18

jiṇapēmmō rahayandō, jasōyarō sāgarō ya jiṇanāmō
suhaḍā ya jiṇamayāī, ēē vi vimāṇamārūḍhā // PaumaCa.19

paümō sōmittī vi ya, suggīvō jaṇayanandaṇō cēva
ēē narindavasabhā, savimāṇā saṁṭhiyā gayaṇē // PaumaCa.20

nāṇāuhagahiyakarā, nāṇāvihavāhaṇēsu ārūḍhā
laṅkāhimuhā caliyā, kaïddhayā saharisucchāhā // PaumaCa.21


[p. 369]
ēttō samāhayāī, ubhayabalēsu vi mahantatūrāī
paḍupaḍaha-mēri-jhallari-kāhala-timilāularavāiṁ // PaumaCa.22

bhambhā-muiṅga-ḍamaruya-ḍhakkā-huṁkāra-saṅkhapaürāī
kharamuhi-huḍukka-pāvaya-kaṁsālayatibasahāī // PaumaCa.23

gaya-turaya-kēsarīṇaṁ, saddō vittharaï mahisa-vasahāṇaṁ
mayapakkhīṇa bahuvihō, kāyarapurisāṇa bhayanaṇaṇō // PaumaCa.24

bahutūraniṇāēṇaṁ, bhaḍāṇa vukkāravaḍḍiyaravēṇaṁ
na suṇēi ēkamēkkō, ullāvaṁ kaṇṇapaḍiyaṁ pi // PaumaCa.25

dōṇha vi balāṇa ēttō, ālaggē dāruṇē mahājujjhē
saṁkhubhiyavasumaīē, girī vi ākampiyā sahasā // PaumaCa.26

uvalō lavaṇanalō, pavāiō māruō bahalarēṇu
vivarīyaṁ sariyāō, vahanti samarāṇubhāvēṇaṁ // PaumaCa.27

ubhayabalēsu varabhaḍā, mōggara-sara-jhasara-bhiṇḍimālāī
muñcanti āuhāī, ukkāiṁ va pajjalantāī // PaumaCa.28

sannaddhā raṇasūrā, pahaṇanti gayā-'si-cakkapaharēhiṁ
niyayakulaṁ sāvēntā, annōnnavahujjayamaīyā // PaumaCa.29

ābhiṭṭā rayaṇiyarā, caḍakaṣaharōvamēsu ghāēsu
taha jujjhiuṁ ṣavattā, jaha kaïsēnnaṁ samōsariyaṁ // PaumaCa.30

annē samuṭṭhiyā puṇa, vāṇarasuhaḍā abhaggaraṇapasarā
jujjhanti savaḍahuttā, rakkhasasēnnaṁ vivāēntā // PaumaCa.31

avasīyantaṁ samarē, daṭṭhaṇaṁ rāvaṇassa niyayabalaṁ
hattha-pahatthā turiyaṁ, samuṭṭhiyā ahimuhā tāṇaṁ // PaumaCa.32

taṁ kaïvarāṇa sēnnaṁ puṇaravi bhaggaṁ pahattha-hatthēhiṁ
sahasā palāyamāṇaṁ, ruddhaṁ nala-nīlasuhaḍēhiṁ // PaumaCa.33

jujjhammi samāvaḍiē, ubhayabalēsu vi paḍantavarasuhaḍē
vahiō nalēṇa hatthō, taha ya pahatthō vi nīlēṇaṁ // PaumaCa.34

daṭṭhūṇa māriē tē, hattha-pahatthē taō niyayasēnnaṁ
vivaḍantajōhaturayaṁ, raṇamajjhāō samōsariyaṁ // PaumaCa.35

ēvaṁ pahāṇēṇa viṇā na kajaṁ, uvēi siddhi vavasijjamāṇaṁ
jahā nisā rikkha-gahāṇuvannā, na hōi jōhāvimalaṁsuhīṇā // PaumaCa.36


iya paümacariē hattha-pahatthavahaṇaṁ nāma sattāvannaṁ pavvaṁ samattaṁ


---------------------------------------------------------------------

[p. 370]
[nala-nīla-hattha-pahatthapuvvabhavapabvaṁ]

kāūṇa sirapaṇāmaṁ, pucchaï magahāhivō gaṇaharindaṁ
na ya kēṇaï jiyapuvā, hattha-pahatthā mahāsuhaḍā // PaumaCa.1

kaha nala-nīlēhi raṇē, vivāiyā aïbalā vi tē bhayavaṁ!
sāhēhi niravasēsaṁ, ētthaṁ mē kōuyaṁ paramaṁ // PaumaCa.2

tō bhaṇaï indabhūī, sēṇiya! tāṇaṁ tu puvasaṁbandhaṁ
nisuṇēhi ēgamaṇasō, kahēmi sabaṁ jahāvattaṁ // PaumaCa.3

atthi kusatthalanayarē, vippā ēkkōyarā duvē gihiṇō
karisaṇakammāhirayā, tē indhaṇa-pallavā nāmaṁ // PaumaCa.4

na kuṇanti sāhuninda, bhikkhādāṇujjayā viṇīyā ya
jiṇasāsaṇaparisaṅga, icchanti sahāvajōēṇaṁ // PaumaCa.5

bīyaṁ tu bhāijuyalaṁ, aïkūraṁ niyaṁ asuhacittaṁ
lōiyasuīsu mūḍhaṁ, sāhūṇaṁ nindaṇujjuttaṁ // PaumaCa.6

naravaïdāṇanimittē, jāē ciya dāruṇē taō kalahē
pāvēhi tēhi nihayā, aha indhaṇa-pallavā dō vi // PaumaCa.7

muṇivaradāṇaphalēṇaṁ, harivarisē bhuñjiūṇa bhōgavihī
āukkhayammi jāyā, dōṇi vi dēvā vimāṇēsu // PaumaCa.8

tē puṇa jē pāvarayā, mariuṁ kāliñjarē mahāraṇṇē
jāyā dōṇṇi vi sasayā, bahudukkhasamāulē bhīmē // PaumaCa.9

tibakasāyāṇa iha, purisāṇaṁ sāhunindaṇaparāṇaṁ
indiyavasāṇugāṇaṁ, niyamēṇaṁ dōggaīgamaṇaṁ // PaumaCa.10

kālaṁ kāūṇa taō, nāṇājōṇīsu bhamiya tiriyattē
uppannā maṇuyabhavē, vakkaliṇō tāvasā jāyā // PaumaCa.11

mahaïjaḍā mahakāyā, bālatavaṁ ajjiūṇa kālagayā
jāyā ariṁjayapurē, āsiṇidēvīe gabbhammi // PaumaCa.12

vaṇhikumārassa suyā, hattha-pahatthā sura va rūvēṇaṁ
tēlōkapāyaḍabhaḍā, bhiccā rayaṇāsavasuyassa // PaumaCa.13


[p. 371]
paḍhamā saggāu cuyā, dōṇi vi maṇuyā taō samuppannā
gihidhammarayā kālaṁ, kāūṇa surā samuppannā // PaumaCa.14

puṇṇāvasāṇasamaē, tē indhaya-pallavā cuyasamāṇā
jāyā kikkindhipurē, nala-nīlā rikkharayaputtā // PaumaCa.15

naṁ pāvapariṇaēhiṁ, tē indhaya-pallavā purā vahiyā
taṁ nala-nīlēhi raṇē, hattha-pahatthā puṇō nihayā // PaumaCa.16

jō jēṇa haō purva, sō tēṇaṁ hammaē na saṁdēhō
tamhā na haṇēyabō, annō mā hōhiī sattū // PaumaCa.17

jō jīvāṇaṁ sēṇiya! dēi suhaṁ sō hu bhuñjaē sōkkhaṁ
dukkhaṁ dukkhāvēntō, pāvaï natthēttha saṁdēhō // PaumaCa.18

ēva imaṁ nala-nīlavihāṇaṁ, hattha-pahatthavahaṁ nisuṇēuṁ
vajjiya vērapahaṁ bahudukkhaṁ, lēha imaṁ vimalaṁ jiṇadhammaṁ // PaumaCa.19


iya paümacariē nala-nīla-hattha-pahatthapuvvabhavāṇukittaṇaṁ nāma aṭṭhāvannaṁ pavvaṁ samattaṁ


---------------------------------------------------------------------
[vijjāsanihāṇapavvaṁ]

hattha-pahatthā samarē, nihayā nāūṇa rāvaṇassa bhaḍā
bahavō kōhavasagayā, samuṭṭhiyā tattha raṇasūrā // PaumaCa.1

sīhakaḍī māṇī vi ya, sayaṁbhu-suya-sāraṇā ya saṁbhū ya
candō ya tahā akō, gaō ya bībhacchanāmō ya // PaumaCa.2

suhaḍō jarō ya akkō, mayarō vajakkhanāmahēō ya
gambhīrāī ēē, sannaddhā raṇarasucchāhā // PaumaCa.3

kēsarijuttēsu imē, rahēsu asi-kaṇaya-tōmaravihatthā
diṭṭhā ya uttharantā, nisāyarā vāṇarabhaḍēhiṁ // PaumaCa.4

mayaṇaṅkura-saṁtāvā, akkōsā-''ṇandaṇā tahā hariyā
nahapupphutthāvagghā, ēē pīyaṁkarāīyā // PaumaCa.5

ēkkakamāṇa jujhaṁ, āvaḍiyaṁ dāruṇaṁ varabhaḍāṇaṁ
jaha āuhēhi jāyaṁ, jalaī va nahaṅgaṇaṁ sahasā // PaumaCa.6

mārijjēṇa samāṇaṁ, saṁtāvō raṇamuhē samāvaḍiō
pahaō sīhakaḍīṇaṁ, uddāmō vigghanāmēṇaṁ // PaumaCa.7


[p. 372]
akkōsa-sāraṇāṇaṁ, jujjhaṁ suya-sāraṇāṇa abhiṭṭa
asi-kaṇaya-cakka tōmara-saṁghaṭuṭṭhantajālōhaṁ // PaumaCa.8

nihaō cciya saṁtāvō, mārījibhaḍēṇa nandaṇēṇa jarō
pahaō sōhakaḍīṇaṁ, vigyō uddāmakittīṇaṁ // PaumaCa.9

ēē raṇammi suhaḍā, sōūṇa vivāiyā sabhajjāō
rōvanti jāva kaluṇaṁ, tāva ya atthaṁgaō sūrō // PaumaCa.10

sūruggamammi puṇaravi, samuṭṭhiyā ubhayasēnnasāmantā
sannaddhabaddhacindhā, gahiyāuha-paharaṇā-''varaṇā // PaumaCa.11

vajjakkhō khaviyārī, maïndadamaṇō vihī ya sambhū ya
havaï sayaṁbhū ya tahā, candakō vajjaüyarō ya // PaumaCa.12

kōhabhaḍēṇa raṇamuhē, sahasā āyāriō ya khaviyārī
aha sō mayāridamaṇō, bāhubalīṇaṁ samāhūō // PaumaCa.13

vajjōyarēṇa nihaō, sadūlō garuyasattiṣaharēṇaṁ
kōvēṇa ya khaviyārī, sambhū ghāēi ya visālaṁ // PaumaCa.14

vijaō ya jaṭṭhipahaō, maraṇaṁ ciya pāviō sayaṁbhūṇaṁ
ēvaṁ annē vi bhaḍā, ghāijjantē nisiyarēhiṁ // PaumaCa.15

vāṇarakēūṇa balaṁ, avasīyantaṁ raṇē palōēuṁ
sayamēva pavaṇaputtō, samuṭṭhiō rahavarārūḍha़ō // PaumaCa.16

ēntaṁ daṭṭhūṇa raṇē, haṇuyaṁ jaṁpanti rakkhasā bhīyā
ajja imō vihavāō, kāhii bahuyāu mahilāō // PaumaCa.17

haṇuyassa savaḍahuttō, samuṭṭhiō rakkhasuttamō mālī
saranivahaṁ muścantō, mēhō iva saliladhārāō // PaumaCa.18

suṇisiyakhuruppachinna, taṁ saranivahaṁ khaṇēṇa kāūṇaṁ
bhañjaï mālinarindaṁ, haṇuō sīhō iva gaïndaṁ // PaumaCa.19

pavisaramuhō niruddhō, sahasā vajjōyarēṇa pavaṇasuō
chinnadhaya-chatta-kavaō, sō vi ya virahō kaō sigdhaṁ // PaumaCa.20

annaṁ rahaṁ vilaggō, jujjhantō satti-sabala-sarēhiṁ
haṇuyantēṇa raṇamuhē, sō vi ya vajjōyarō nihaō // PaumaCa.21

daṭṭhaṇa taṁ vivannaṁ, ruṭṭhō laṅkāhivassa aṅgaruhō
nāmēṇa jambumālī, āyāraï pavaṇaputtaṁ sō // PaumaCa.22

uṭṭhiyamēttēṇa taō, rāvaṇaputtēṇa addhayandēṇaṁ
haṇuyassa kaṇayadaṇḍō, vāṇaracindhō dhaō cchinnō // PaumaCa.23


[p. 373]
kappēūṇaṁ tassa vi, haṇuēṇaṁ jhatti dhaṇuvaraṁ chinnaṁ
ukkattiyaṁ ca kavayaṁ, najaï pōrāṇayaṁ vatthaṁ // PaumaCa.24

ruṭṭhō ya jambumālī, annaṁ ābandhiūṇa sannāhaṁ
paharaï sarēsu haṇuyaṁ, dēhē nīluppalābhēsu // PaumaCa.25

pavaṇasuēṇaṁ tattō, sōhasayaṁ saṭṭhisaṁjuyaṁ mukkaṁ
dāḍhākarālavayaṇaṁ, lalantajīhaṁ jaliyanēttaṁ // PaumaCa.26

taṁ kēsarīhi sēnnaṁ, viddhatthaṁ gaya-turaṅga-pāikkaṁ
saṁgāmaparāhuttaṁ, dahṇa mahōyarō kuddhō // PaumaCa.27

jāva ya mahōyarēṇaṁ, samayaṁ haṇuyassa vaṭṭaē jujjhaṁ
tāva ya nisāyarēhi, nivāriyā kēsarī sabaï // PaumaCa.28

kāūṇa vasē sīhā, samuṭṭhiyā rakkhasā samantēṇaṁ
muñcantāuhanivahaṁ, uvariṁ haṇuyassa tē kuviyā // PaumaCa.29

tē āuhasaṁghāyā, mukkā haṇuyassa rakkhasabhaḍēhiṁ
samaṇassa jahukkōsā, na kuṇanti maṇassa paritāvaṁ // PaumaCa.30

rayaṇiyaravēḍhiyaṁ taṁ, daṭṭhūṇa kaïddhayā mahāsuhaḍā
gaya-turayasamārūḍhā, samuṭṭhiyā pavaṇaparihatthā // PaumaCa.31

pīiṁkarō susēṇō, nalō ya nīlō virāhiō cēva
saṁtāvō sōhakaḍī, ravijōī aïbalō suhaḍō // PaumaCa.32

jambūṇayaputtāī, rahēsu gaya-turaya-sīhajuttēsu
haṇuyassa sattusēnnaṁ, jōhēūṇaṁ samāḍhattā // PaumaCa.33

niddayapaharābhihayaṁ, vāṇarasuhaḍēsu rakkhasāṇīyaṁ
bhaggaṁ parīsahēhi va, cittaṁ asamanthanōissa // PaumaCa.34

daṭṭhaṇa bhāṇukaṇṇō, niyayabalaṁ vāṇarēsu bhajjantaṁ
kuviō tisūlapāṇī, ahimuhahūō riubhaḍāṇaṁ // PaumaCa.35

daṭṭhaṇa ya ējantaṁ, vīraṁ raṇasatti-kantidippantaṁ
suhaḍā susēṇamāī, tassa ṭhiyā abhimuhā puraō // PaumaCa.36

nāmēṇa candarassī, candābhō cēva taha ya jasakantō
raïvaddhaṇō ya aṅgō, sammēō aṅgaō cēva // PaumaCa.37

kuntō balī turaṅgō, candō sasimaṇḍalō susārō ya
rayaṇajaḍī jayanāmō, vēlakkhō vīvasaṁtō ya // PaumaCa.38

ēē annē ya bahū, suhaḍā kōlāhalāibalasahiyā
jōhanti bhāṇukaṇṇaṁ, sabala-sara-jhasaraghāēsu // PaumaCa.39

aha tē vāṇarasuhaḍā, rayaṇāsavanandaṇēṇa ruṭēṇaṁ
darisaṇaāvaraṇīē, vijjāē thambhiyā sabē // PaumaCa.10


[p. 374]
nidāghummiyanayaṇāṇa tāṇa hatthāṇa āuhavarāī
gāḍhaṁ ciya mūḍhāṇaṁ, siḍhilībhūyāṇa nivaḍanti // PaumaCa.41

niddāvasaṁgaē ciya, niyayabhaḍē pēcchiūṇa suggīvō
tāṇaṁ kaēṇa sigcha, vijaṁ paḍibōhaṇiṁ muyaï // PaumaCa.42

aha tē viuddhasantā, haṇuyāīyā samaccharucchāhā
ahiyayaraṁ tēṇa samaṁ, jujhaṁ kāūṇamāḍhattā // PaumaCa.43

dhaya-kavaya-chinnachattaṁ, saṁcuṇṇijantarahavara-turaṅgaṁ
ālōiūṇa sabalaṁ, dahavayaṇō jujjhiuṁ mahaï // PaumaCa.44

jujhaṁ samucchahantaṁ, piyaraṁ vinnavaï indaïkumārō
santēṇa maē tujjhaṁ, tāya! na juttaṁ raṇaṁ kāuṁ // PaumaCa.45

ēyaṁ ciya vitthiṇṇaṁ, saṁghaṭuḍhēntagayaghaḍāḍōvaṁ
thōvantarēṇa pēcchasu, bhajantaṁ vāṇarāṇīyaṁ // PaumaCa.46

jaṇayassa sirapaṇāma, kāuṁ tēlōkkamaṇḍaṇaṁ hatthī
sannaddhabaddhakavaō, ārūḍhō indaïkumārō // PaumaCa.47

taṁ kaïvarāṇa sēnnaṁ, nāṇāvihagaya-turaṅga-pāikkaṁ
gasiyaṁ piva nissēsaṁ, uṭṭhiyamēttēṇa vīrēṇaṁ // PaumaCa.48

āyaṇṇapūriēhiṁ, sarēhi parihatthadacchamukkēhiṁ
taṁ vāṇarāṇa sēnnaṁ, mēhēṇa va chāiyaṁ sarva // PaumaCa.49

hayavihayavipparaddhaṁ, suggīvō pēcchiūṇa niyayabalaṁ
bhāmaṇḍalēṇa samaya, samuṭṭhiō suhaḍaparikiṇṇō // PaumaCa.50

turaēsu samaṁ turayā, āvaḍiyā gayavarā saha gaēsu
sāmiyakajjujuttā, jujjhanti bhaḍā saha bhaḍēhiṁ // PaumaCa.51

ruṭēṇa indaīṇaṁ, bhaṇiō kikkindhinaravaī ēttō
laṅkāhivaṁ pamōttuṁ, jaṁ sēvasi bhūmigōyariyaṁ // PaumaCa.52

ēyaṁ ajja tuha siraṁ, sigdhaṁ chindāmi addhayandēṇaṁ
sō kuṇaü vāṇarāhama!, parirakkhaṁ sāmisālō tē // PaumaCa.53

tō bhaṇaï vāṇaravaī, kiṁ tē bhaḍa! bōkkiēhi bahuēhiṁ?
ajja tuha māṇabhaṅgaṁ, karēmi na hu ēttha saṁdēhō // PaumaCa.54

sō ēva bhaṇiyamēttō, cāvaṁ apphāliūṇa saranivahaṁ
muñcaï dasāṇaṇasuō, kikkindhivaïssa āruṭṭhō // PaumaCa.55

sō vi ya taṁ ējantaṁ, āyaṇṇāūriēhi bāṇēhiṁ
chindaï balaparihatthō, niyayāṇiyarakkhaṇaṭṭāē // PaumaCa.56


[p. 375]
aha mēhavāhaṇēṇaṁ, samarē bhāmaṇḍalō samāhūō
ruddhō virāhiēṇaṁ, pavisantō vajjaṇakō vi // PaumaCa.57

cakkēṇa vajjaṇakō, pahaō ya virāhiēṇa ruṭēṇaṁ
tēṇa vi sō vacchayalē, samāhaō cakkapaharēṇaṁ // PaumaCa.58

vāṇaravaī niratthō, laṅkānāhassa nandaṇēṇa kaō
tēṇa vi ya jaṭṭhiyārī, āuhasayasaṁkulaṁ raïyaṁ // PaumaCa.59

avayariūṇa gayāō, mandōyarinandaṇō rahārūḍhō
pēsēi vāruṇatthaṁ, navajalaharasaddanigghōsaṁ // PaumaCa.60

andhāriyaṁ samatthaṁ, sēnnaṁ daṭṭhūṇa vāṇarāhivaī
nāsēi vāruṇatthaṁ, sigdhaṁ sō māruyatthēṇaṁ // PaumaCa.61

ghaṇavāhaṇō vi satthaṁ, aggēyaṁ muyaï jaṇayataṇayassa
bhāmaṇḍalō narindō, nāsēiha vāruṇatthēṇaṁ // PaumaCa.62

mandōyarī' puttō, viraha bhāmaṇḍalaṁ raṇē kāuṁ
pēsēi tāmasatthaṁ, kajjalaghaṇakasiṇasacchāyaṁ // PaumaCa.63

na ya pēcchanti mahiyalaṁ, āyāsaṁ nēva appayaṁ na paraṁ
suhaḍā paṇaṭṭacēṭṭhā, avahiyacakkhū taō jāyā // PaumaCa.64

ghaṇavāhaṇēṇa ēttō, visadhūmuggārapajjalantēhiṁ
bhāmaṇḍalō 'tigāḍhaṁ, baddhō cciya nāgapāsēhiṁ // PaumaCa.65

vāṇaravaī vi sigdhaṁ, bhuyaṅgapāsēhi bandhiuṁ gāḍhaṁ
ucchūḍhō dharaṇiyalē, rāvaṇaputtēṇa jēṭṭēṇaṁ // PaumaCa.66

tē pēcchiūṇa dōṇi vi, bhuyaṅgapāsēsu naravaī baddhē
saha lakkhaṇēṇa paümaṁ, bibhīsaṇō bhaṇaï nisuṇēha // PaumaCa.67

aha pēccha indaīṇaṁ, sarasaṁghaṭṭēṇa chāiyaṁ gayaṇaṁ
bhāmaṇḍala-suggīvā, baddhā vi hu nāgapāsēhiṁ // PaumaCa.68

baddha vāṇaranāhē, vijiē bhāmaṇḍalē ihaṁ amhaṁ
saṁghāyapiṇḍiyāṇaṁ, hōhaï maraṇaṁ na saṁdēhō // PaumaCa.69

amhaṁ, balē mahāyasa!, ēē dō nāyagā mahāpurisā
jāyā aṇāyagā vi hu, vijjāhara-vāṇarāṇa camū // PaumaCa.70

vicchinnachatta-kēū, saṁcuṇṇēūṇa rahavaraṁ sigcha
gahiō ciya ṣavaṇasuō, subantaṁ bhāṇukaṇṇēṇaṁ // PaumaCa.71

jāva ya dharaṇinisaṇṇē, bhāmaṇḍala-vāṇarāhivē ēē
na ya giṇhanti nisiyarā, tāva nivārēhi gantūṇaṁ // PaumaCa.72

jāva ya sōmittisuyaṁ, ābhāsaï rāhavō sasaṁbhantō
jōhēi bhāṇukaṇṇaṁ, tāva cciya aṅgayakumārō // PaumaCa.73


[p. 376]
dōṇhaṁ pi tāṇa jujhaṁ, vaṭṭaï vivaḍantasatthasaṁghāyaṁ
tāva ya bhuyapāsāō, viṇiggaō māruī sigdhaṁ // PaumaCa.74

haṇumanta-aṅgayā tē, ārūḍhā varavimāṇasiharēsu
lakkhaṇa-bibhīsaṇā vi ya, āsāsēntī sayāṇīyaṁ // PaumaCa.75

ēyantarammi pattō, bibhōsaṇō indaī samarakaṁkhī
daṭṭhaṇa taṁ kumārō, imāṇi hiyaēṇa cintēi // PaumaCa.76

tāyassa ya ēyassa ya, kō bhēō? jaï gavissaē tāō
na ya māriūṇa piyaraṁ, havaï jasō nimmalō lōē // PaumaCa.77

bhāmaṇḍala-suggīvā, bhuyaṅgapāsēsu dāruṇā baddhā
marihinti nicchaēṇaṁ, juttaṁ avasappaṇaṁ amhēṁ // PaumaCa.78

paricintiūṇa ēvaṁ, viṇiyattā tē raṇāu dō vi jaṇā
lacchīharēṇa diṭṭhā, rāvaṇaputtā balasamaggā // PaumaCa.79

aha bhāṇiuṁ pavattō sōmittī suṇasu nāha! maha vayaṇaṁ
bhāmaṇḍala-suggīvā, baddhā bhīmēhi nāgapāsēhiṁ // PaumaCa.80

rāvaṇaputtēhi imē, nijjantā pēccha niyayapurihuttā
ēēhi viṇā amhē, kiṁ jippaï dahamuhō kō vi? // PaumaCa.81

puṇṇōdaēṇa ētō, rāmō sariūṇa lakkhaṇaṁ bhaṇaï
cintēhi varaṁ sigdhaṁ, jō uvasaggō tayā laddhō // PaumaCa.82

sariūṇa lakkhaṇēṇaṁ, tattha mahālōyaṇō surō sahasā
avahivisaēṇa nāuṁ, rāmasayāsaṁ samallīṇō // PaumaCa.83

paümassa dēi tuṭṭhō, nāmēṇaṁ sīhavāhiṇī vijaṁ
garuḍā pariyaṇasahiyā, paṇāmiyā lacchinilayassa // PaumaCa.84

dōṇi ya rahē payacchaï, divāmalapaharaṇaparipuṇṇē
aggēya-vāruṇāī, annāṇi ya suravaratthāṇi // PaumaCa.85

gāya vijayaṇaṁ, dēi gayaṁ lakkhaṇassa surapavarō
divaṁ halaṁ ca musalaṁ, paümassa vi taṁ paṇāmēi // PaumaCa.86

"saṁpattā--mahimīṇa, paramaṁ dasarahasuyā sukayapuṇṇā
dēvō vi pīipamuhō, kamēṇa niyayaṁ gaō ṭhāṇaṁ // PaumaCa.87

aribhaṅīyarōhē tattha pāvanti kittī
vimaladhavalacittā jē hu kubanti dhammaṁ // PaumaCa.88


iya paümacariē vijjāsannihāṇaṁ nāma ēgūṇasaṭṭha pavvaṁ samattaṁ


---------------------------------------------------------------------

[p. 377]
[suggīva-bhāmaṁḍalasamāgamapavvaṁ]

ēyantarammi paümō, kēsarijutaṁ raha samārūḍhō
lacchīharō vi ēvaṁ, haṇumāibhaḍēhi parikiṣṇō // PaumaCa.1

saṁpattō raṇabhūmī, paḍhama ciya lakkhaṇō garuḍakēū
vaha ṇa ta palāṇā, bhuyāpāsā dasadisāsu // PaumaCa.2

aha tē khēyarasāmī, bhīmōragabandhaṇāu parimukkā
bhāmaṇḍala suggōvā, niyayabalaṁ āgayā sigdhaṁ // PaumaCa.3

tatō tē pavarabhaḍā, sirivikkhāyā bhaṇanti paümābhaṁ
sāmiya! paramavibhūī, kaha tujjha khaṇēṇa uppannā? // PaumaCa.4

tō bhaṇaï paümanāhō, parihiṇḍantēṇa sāhavō diṭṭhā
dēsakulabhūsaṇā tē, girisiharē jāyaüvasamgā // PaumaCa.5

caükāṇaṇaṁ tu paḍima, sāhantāṇaṁ samatthacittāṇaṁ
bhavatimiranāsaṇayaraṁ, kēvalanāṇaṁ samuppannaṁ // PaumaCa.6

garuḍāhivēṇa taïyā, tuṭṭēṇaṁ amha jō varō dinnō
sō cintiyamēttēṇaṁ, vijāṇa samāgamō māō // PaumaCa.7

ēvaṁ rāvabhaṇiya, sōūṇaṁ khēyarā savimhaïyā
muṇivarakahāṇuracā, nāyā harisāiyasarīrā // PaumaCa.8

na ta piyā nēva karēnti bandhū, na cēva mittā sakalatta-bhivā
jahā maṇussassa hiōvaēsa, kuṇanti sāhū vimalappahāvā // PaumaCa.9


iya paümacariē suggīvabhāmaṇḍalasamāgamaṁ nāma saṭima pavvaṁ samattaṁ


---------------------------------------------------------------------
[satisaṁpāyapavvaṁ]

bhannē raṇaparihatthā, sūrā sannaddhabaddhatōṇīrā
vāṇarabhaḍāṇa samuhā, samuṭṭhiyā rakkhasā bahavē // PaumaCa.1

paḍḍaṣaḍaha-mēri-jhalari-kāhala-talimā muinasadēṇaṁ
phuḍiyaṁ piva āyāsa, dō addha mahiyalaṁ va gayaṁ // PaumaCa.2


[p. 378]
ētyantarē mahappā, lahāparamēsarō saha balēṇaṁ
parisakaha raṇabhūmi, puraō dēvindasamavihavō // PaumaCa.3

nāṇāuhagahiyakarā, nāṇāvihavāhaṇēsu ārūḍhā
nāṇāvihavaracindhā, āvaḍiyā samarasōḍīrā // PaumaCa.4

sara-jhasara-satti sabala-karālakōntēhi khippamāṇēhiṁ
naha nimmalaṁ pi gayaṇaṁ, khaṇēṇa gahaṇaṁ kayaṁ sayalaṁ // PaumaCa.5

turayārūḍhēhi samaṁ, āsavalammā taō samāvaḍiyā
jōhā jōhallīṇā, rahiyā rahiē vivāēnti // PaumaCa.6

mattagaïndatthā vi ya, abhiṭṭā kuñjarōvariṭhiyāṇaṁ
ēvaṁ samasarisabalā, ālamgā samarakammantē // PaumaCa.7

taṁ vāṇarāṇa sēnnaṁ, bhaggaṁ ciya rakkhasēhi parahuttaṁ
nīlāikahabhaḍēhiṁ, puṇaravi āsāsiyaṁ saī // PaumaCa.8

niyayaṁtralaparibhavaṁ tē, da?, lakāhivassa sāmantā
jōhanti savaḍahuttā, arisēnnaṁ satthapaharēhiṁ // PaumaCa.9

suya-sāraṇa-mārīnī-candakā vijjuvayaṇamāīyā
nīmūtanāyakō vā, kayantavayaṇā samarasūrā // PaumaCa.10

taṁ pi ya saṁgāmamuhē, bhaggaṁ kaïsāhaṇaṁ palōēuṁ
suggīvasantiyā jē, samuṭṭhiyā suhaḍasaṁghāyā // PaumaCa.11

taṁ vāṇarēhi sēnna, dūra ōsāriyaṁ aïbalēhiṁ
daṭūṇa rakkhasavaī, vāhēi rahaṁ savaḍahuttaṁ // PaumaCa.12

aha tēṇa takkhaṇaṁ ciya, pavaṁgamā garuyasatyapaharēhiṁ
bhaggā palōiūṇaṁ, vihīsaṇō ahimuhō hūō // PaumaCa.13

taṁ bhaṇaï rakkhasindō, avasara maha diṭṭhigōyarapahāō
na ya havaï juttamēyaṁ, hantuṁ ēkkōyaraṁ samarē // PaumaCa.14

aha taṁ bhaṇaï kumārō, vihīsaṇō amarisaṁ tu vahamāṇō
ubhayabalāṇa samakkhaṁ, na dēmi paṭṭi sukanta cha // PaumaCa.15

puṇaravi bhaṇaï dahamuhō, duṭṭha! tuma ujjhiuṁ niyayavaṁsaṁ
bhiñcattaṁ paḍivannō, purisāhamapāyacārīṇaṁ // PaumaCa.16

puṇaravi bhaṇaï subhaṇiō, vihīsaṇō rāvaṇaṁ maha suṇēhi
vayaṇaṁ hiyaṁ ca pacchaṁ, suhanaṇaṇaṁ ubhayalōēsu // PaumaCa.17

ēvagaē vi jaï tuma, icchasi dhaṇa-rajasaṁpayaṁ viulaṁ
saha rāhavēṇa pōī, karēhi sīyā samappēhi // PaumaCa.18


[p. 379]
mōcaṇa niyayamāṇaṁ, dasarahaputtaṁ lahu pasāēhi
mā ayasamalakalā, karēhi mahilānimittammi // PaumaCa.19

sōūṇa tassa vayaṇaṁ, dasāṇaṇō tibakōhapajjaliō
alliyaï gabiyamaī, āyaḍḍiyanisiyavaravāṇō // PaumaCa.20

raha-gaya-turayārūḍhā, sāmihiyā gahiyapaharaṇā-''varaṇā
annē vi ya sāmantā, ālāgā vāṇarabhaḍāṇaṁ // PaumaCa.21

ēntaṁ dahaṇa raṇē, sahōyara tassa addhayandēṇaṁ
chindaï dhayaṁ sarōsō, bihīsaṇō ahimuhāvaḍiō // PaumaCa.22

tēṇa vi ya tassa ghaṇuya, chinnaṁ lahāhivēṇa ruṭēṇaṁ
cāvaṁ duhā virika, jēṭṭhassa bibhīsaṇabhaḍēṇaṁ // PaumaCa.23

bahubhaḍajīyantakarē, vaṭṭantē tāṇa dāruṇē jujjhē
jaṇayassa paramabhattō, samuṭṭiō indaïkumārō // PaumaCa.24

sō lakkhaṇēṇa rūddhō, tunēṇa va sāyarō samullaliō
paümēṇa kumbhakarṇō, sigdhaṁ āyāriō ēntō // PaumaCa.25

āvaḍiō sīhakaḍī, nīlēṇa sama nalō ya sambhūṇaṁ
suhaḍō sayaṁbhunāmō, āyāraï dummaī samarē // PaumaCa.26

dummarisō ghaḍaüvariṁ, kuddhō indāsaṇī tahā kālī
candaṇabhēṇa samāṇaṁ, kandō bhinnañjaṇābhēṇa // PaumaCa.27

sigdhaṁ virāhiō vi ya, āyāraï aṅgayaṁ samākuddhō
aha kumbhayaṇṇaputtaṁ, kumbhaṁ pattō ya haṇuvantō // PaumaCa.28

suggīvō vi sumālī, kēuṁ bhāmaṇḍalō tahā kālī
nōhēi daḍharahō vi ya, raṇakaṇḍu cēva vahamāṇō // PaumaCa.29

ēvaṁ annē vi bhaḍā, samasarisabalā raṇammi āvaḍiyā
āhabaṇamuhararavā, jujjhanti samaccharucchāhā // PaumaCa.30

haṇa chinda bhinda nikkhiva, uttidrutti? lahu paḍicchāhi
papphōḍa tāḍa māgya, saha ghattubattaṇihaṇanti // PaumaCa.31

bahutūraniṇāēṇaṁ, vimukacukāramuhaḍasaddēṇaṁ
gajantīva disāō, ghaṇasatthatamandhayārāō // PaumaCa.32

sūrāsūrāṇa imō, vaṭṭaï ahiyaṁ parikkhaṇākālō
jaha bhuñjaï āhārō, na tahā jujjhijjaē samarē // PaumaCa.33

mā bhāhi kāyara! tumaṁ, dīṇaṁ na haṇāmi jaṁ ca parahuttaṁ
tēṇa vi sō paḍibhaṇiō, ajja tumaṁ cēva naṭṭhō si // PaumaCa.34


[p. 380]
kōi bhaḍō samāī, sahasā vicchinabandhaṇaṁ dardū
saṁghēi sāhupurisō, vaha nēha vihaḍiyaṁ santa // PaumaCa.35

dantēsu ghariya khamgaṁ, ābandhēūṇa pariyara suhaḍō
jujjhaï avisanamaṇō, sāmiyaparitōsaṇujjuttō // PaumaCa.36

mattagayadantaminnō, vijijantō ya kaṇṇacamarēhiṁ
sāmiyakayakaraṇijō, suvaï bhaḍō vīrasējjāsu // PaumaCa.37

sīsagahiēkamēkā, churiyāpaharēsu kēi paharanti
asi kaṇaya-tōmarēhi, suhaḍā ghāyanti annōnnaṁ // PaumaCa.38

rattāsōyavaṇaṁ piva, kiṁsuyarukkhāṇa hōjasaṁghāyaṁ
jāyaṁ khaṇēṇa sēnaṁ, payaliyaracāruṇacchāyaṁ // PaumaCa.39

kēētya galiyasatthā, garuyapahārāhayā'himāṇēṇaṁ
paḍiuṭṭiyaṁ karēntā, annē lōlanti mahivaḍhē // PaumaCa.40

hatthī jaja़riyataṇū, muñcantā ruhirakaddamuddāma
chajanti balayakālē, giri va baha gēlyāliddhā // PaumaCa.11

gayaturayakhurakhaükkhayaraēṇa ucchāiē disācakē
avibhāviyadiṭṭhipahā, niyayā niyaē vivāēnti // PaumaCa.42

ēyārisammi jujjhē, indahaṇā lakkhaṇō savaḍahuttō
channō sarēhi sigdhaṁ, tēṇa vi sō taha visēsēṇaṁ // PaumaCa.13

aha rāvaṇassa puttō, sigdhaṁ pēsēha tāmasaṁ atthaṁ
nāsēi lakkhaṇō ta, divāyaratyēṇa parikuviō // PaumaCa.14

puṇaravi dasāṇaṇamuō, bhīmēhi sarēhi vēdiuṁ payaō
āḍhattō sōmiti, sarahaṁ saturaṅgamāvaraṇaṁ // PaumaCa.45

tēṇa vi ya vayaṇatēya, atthaṁ ca vīsajiu pavaṇavēgaṁ
vavagayavisāṇalasihā, bhuyaṅgapāsā nirāyariyā // PaumaCa.46

jujhaṁ kāūṇa ciraṁ, rāmakaṇiṭṭēṇa indakumārō
baddhō nissaṁdēha, bhuyāpāsēsu aïgāḍhaṁ // PaumaCa.47

paümō vi bhāṇukaṇaṁ, virahaṁ kāūṇa nāyapāsēhiṁ
bandhaï balaparihatthō, divāyaratthaṁ paṇāsēuṁ // PaumaCa.48

magahāhiva! tē bāṇā, bhuyaṅgapāsā havanti nimisēṇaṁ
amarā āuhabhēyā, cintiyamēttā nahārūvā // PaumaCa.19


[p. 381]
sō nāyapāsabō, niṭṭhō rāhavassa kyaṇēṇaṁ
bhāmaṇḍalēṇa gantuṁ, niyayarahē vilō sindha // PaumaCa.50

invaïmahō vi ēvaṁ, baddhō thiya lakkhaṇassa āṇāē
sidhaṁ virāhiēṇa vi, āruhimaō sandaṇē niyaē // PaumaCa.51

ēvaṁ asē vi bhaḍā, ghaṇavāhaṇamāiyā raṇē gahiyā
baddhā ya vāṇarēhi, pavēsiyā niyayasibiraṁ tē // PaumaCa.52

ēyantarammi samarē, bibhīsaṇaṁ bhaṇaï dahamuhō ruhō
visahasu pahāramēka, jaba raṇakaṇḍu samubahasi // PaumaCa.53

tēṇa vi ya dhōramahaṇā, bhaṇiō ēkkaṇa kiṁ va paharēṇaṁ!
hōūṇa appamattō, āhaṇasu maē bahicchāē // PaumaCa.54

sō ēvamaṇiyamēttō, ghattaï sūlaṁ sahōyarassa raṇē
taṁ pi ya sarēhi ēntaṁ, rāmakaṇiṭō nivārēi // PaumaCa.55

daṭṭaṇa nirāgariyaṁ, sūlaṁ laṁkāhivō paramaruhō
gēhaha amōhavijayaṁ, satti ukkā iva jalantī // PaumaCa.56

tāba ya jalaharasāmaṁ, pēcchaï garuḍaddhayaṁ ṭhiyaṁ puraō
vitthiṣṇaviulavacchaṁ, palambabāhuṁ mahāpurisaṁ // PaumaCa.57

ta bhaṇaï rakkhasabaī, annassa maē samujayaṁ satthaṁ
kō tujjha āhiyārō, ghaṭṭa! mama ṭhāviu puraō? // PaumaCa.58

jaï vā icchasi mari, lakkhaṇa! iha bhaḍasamūhasaṁghaṭṭē
tō ṭhāhi savaḍahuttō, visahasu sattīpahāraṁ mē // PaumaCa.59

ōsāriūṇa ēttō, vihīsaṇaṁ lakkhaṇō saha riūṇaṁ
jujjhaï raṇē mahappā, daḍhakvasāō bhayavimukkō // PaumaCa.60

aha rāvaṇēṇa sattī, mukkā jālāphuliṅganiyarōhā
gantūṇa lakkhaṇaṁ sā, bhindaï vacchatthalābhōgē // PaumaCa.61

sō tēṇa pahārēṇaṁ, sōmittī tivavēyaṇumhaviō
mucchānimōliyacchō, dhasa ti dharaṇīyalē paḍiō // PaumaCa.62

ēyantarammi rāmō, paḍiyaṁ dahaṇa lakkhaṇaṁ samarē
aha jujhium̐ pavattō, samayaṁ vijjāharidēhiṁ // PaumaCa.63

sō tēṇa takkhaṇaṁ ciya, dasāṇaṇō chinnacāvadhayakavaō
virahō kaō ya māṇī, calaṇēsu ṭhiō dharaṇivaḍhē // PaumaCa.64

anna rahaṁ vilaggō, jāva ya dhaṇuyaṁ laēi turantō
tāva ciya dahavayaṇō, paümēṇa kaō raṇē virahō // PaumaCa.65


[p. 382]
rāmassa saravarēhi, nisāyarō vimbhalō kō sigcha
na ya gēṇhium̐ samatthō, pāṇaṁ na sarāsaṇaṁ cēva // PaumaCa.16

bāṇēhi lōdiō ciya, dharaṇiyalē rāhavēṇa dahakyaṇō
dōsaï puṇō puṇō ciya, annannarahē samārūḍhō // PaumaCa.67

vicchinnacāvakravaō, chabārā rāvaṇō kaō virahō
taha vi ya na ya sāhibjaha, anbhuyakammō samarasūrō // PaumaCa.68

paümō vimhiyahiyaō, pada jō maha sarāhaō na maō
puṇṇēhi rakkhiō vihu, parabhavajaṇiēṇa tulēṇaṁ // PaumaCa.69

nimuṇēhi bhaṇijanta, maha vayaṇaṁ rakkhasāhivaï! ēka
jō majma tumē bhāyā, nihaō sattōpahārēṇaṁ // PaumaCa.70

tassāṇumaggalamgaṁ, nēmi tumē jamapuri na saṁdēhō
hōu ti ēva bhaṇiō, dasāṇaṇō aïgaō laī // PaumaCa.71

cintēī sāvalēvō, ēkkō mē vēriō maō nihaō
kiṁci harisāiyamaṇō, pavisaï niyayaṁ mahābhavaṇaṁ // PaumaCa.72

ruddha sōūṇa suē, ta ciya ēkōyaraṁ samarasūraṁ
sōyaï nisāsu ēttō, dahavayaṇō tibadukkhantō // PaumaCa.73

kēēttha pukdukaraṇa raṇammi bhaṅgaṁ, pāvanti bandhaṇamiṇaṁ avarē hayāsā
annē puṇō sucariēṇa jayanti dhīrā, lōē sayā vimalakittidharā bhavanti // PaumaCa.74


iya paümacariē sattisaṁpāyaṁ nāma ēgasaha pavvaṁ samattaṁ


---------------------------------------------------------------------
[rāmavippalāvapavvaṁ]

tattō samāulamaṇō, paümō sōgēṇa tāḍiō gāḍhaṁ
pattō ya turiyavēgō, nattha'cchaï lakkhaṇō ṭhāṇē // PaumaCa.1

daṭṭhūṇa sattibhinnaṁ, sahōyaraṁ mahiyalammi palhatthaṁ
rāmō galantanayaṇō, mucchāvasavimbhalō paḍiō // PaumaCa.2


[p. 383]
sīyalajalōliyō, āsatyō vāṇarēhi parikiṣṇō
maha bilabiu payatō, rāmō luṇēṇa sahaṇa // PaumaCa.3

hā vaccha! sāyaravara, uttariūrṇa imaṁ aïdulaī
vihinōēṇa aṇatyaṁ, ērisarya paviō si turma // PaumaCa.4

kiṁ māṇēṇa mahājasa! ṇa ya vāyaṁ dēsi vilavamāṇassa
jāṇasi ya viōgaṁ tē, na sahāmi muhuttamē pi // PaumaCa.5

tuhaṁ mē gurūhi vacchaya! samappiō āyarēṇa niklēvō
kiṁ tāṇa uttaramiṇaṁ, dāhāmi vimukkalajō'haṁ! // PaumaCa.6

sulabhā narassa lōē, kāmā atthā aṇēyasaṁbandhā
navaraṁ ihaṁ na labmaï, bhāyā māyā ya jaṇaō ya // PaumaCa.7

ahavā paramma lōē, pāvaṁ aïdāruṇaṁ maē ciṇaṁ
tassēyaṁ pāvaphalaṁ, nāyaṁ sīyānimittammi // PaumaCa.8

aja mahaṁ ēyāō, bhuyāu kēūrakiṇaïyavāō
dēhassa bhāramētaṁ, nāyāō kajarahiyāō // PaumaCa.9

ēvaṁ mē hayahiyayaṁ, vajjamayaṁ nimmiyaṁ kayantēṇaṁ
jēṇaṁ ciya na ya phuṭṭaï, daṭṭha ṇa sahōyaraṁ paḍiyaṁ // PaumaCa.10

sattudamēṇa taïyā, sattīō pañca karavimukkāō
gahiyāu tumē supurisa!, saṁpaï ēkā vi na vi ruddhā // PaumaCa.11

muṇiyā ya nicchaēṇaṁ, sattī vajaddalēhi nimmāyā
sirivacchabhūsiya pi hu, jā bhindaï lakkhaṇassa uraṁ // PaumaCa.12

uddhēhi lacchivallaha!, dhaṇuyaṁ ghēttaṇa mā cirāvēhi
majjhāgayā vahatthē, ēē sat nivārēhi // PaumaCa.13

tāva ya ēsa pariyaṇō, vacchaya! diṭṭhīsu ramaï purisassa
āvaïpaḍiyassa puṇō, sō cēva parammuhō ṭhāi // PaumaCa.14

tāva ya gajjanti parā, aṇunīvigayā maṇōharaṁ vayaṇaṁ
nāva bahusatthadāda, vēriyasīha na pēcchanti // PaumaCa.15

māṇunaō vi purisō, ēgāgī vēriēhi paḍiruddhō
avalōiḍaṁ disāō, sumaraï ēkōyaraṁ sūraṁ // PaumaCa.16

mōttaṇa tumē vacchaya!, ēttha mahāvimgahē samāvaḍiē
kō ṭhāhii maha puraō, niyayaṁ tu hiyaṁ vicintēntō // PaumaCa.17

tujjha pasāēṇa maē, nibūḍhaṁ dukkhasaṁkarḍa ēyaṁ
na ya najaï ēttāhē, kaha ya bhami(vi)ssāmi ēgāgī // PaumaCa.18

bhō mitta vāṇarāvi!, sāhaṇasahiō kulōciyaṁ dēsaṁ
vañcamu ya avigvēṇaṁ, sigdhaṁ bhāmaṇḍala! tuma pi // PaumaCa.19


[p. 384]
na tahā vihōsaṇa! marma bāhaha sīyāvimōyaduksa pi
vaha akyatyēṇa tu mē, ujjhaï hisyaṁ niraksēsaṁ // PaumaCa.20

mummōvāī suhaḍā, sabaï bāhinti niyayanayarāī
tuha puṇa ahō vihīsaga!, kayama dēsaṁ pavajihisi! // PaumaCa.21

padama ciya ukyāra, kuṇanti iha uttamā narā lōē
pacchā jē majjhimayā, ahamā ubhaēsu vi asatā // PaumaCa.22

sumgīvaya! bhāmaṇḍala!, ciyayā mē rayaha mā cirāvēha
jāmi ahaṁ paralōya, tummē vi bahicchiya kuṇaha // PaumaCa.23

maraṇē kayavavasāyaṁ, paümaṁ daṭū ṇa jambavō bhaṇaï
dhīrattarṇa pavajjasu, muñcasu sōgaṁ imaṁ sāmi! // PaumaCa.24

vijjāsatyēṇa imō, pahaō lacchīharō gaō mōhaṁ
nīvihii tujjha bhāyā, sāmiya! natthi'ttha saṁdēhō // PaumaCa.25

tamhāṁ kiṁci uvāya, tūrantā kuṇaha rayaṇisamayammi
lacchōharō niruttaṁ, maraha puṇō uggaē sūrē // PaumaCa.26

tatō tē kaïsuhaḍā, bhīyā tiṇṇēva gōurapurāī
sattēva ya pāyārā, kuṇanti vijāniōgēṇaṁ // PaumaCa.27

raha-gaya-turaṅgamēhi, sahiō jōhēhi baddhakavarahiṁ
nīlō cāvavihatthō, paḍhamammi païṭiō dārē // PaumaCa.28

bīē nalō mahappā, ahiḍiō dāruṇō gayāhatthō
taïē bihīsaṇō vi ya, tisūlapāṇī ṭhiō sūrō // PaumaCa.29

dārē caütthayammi u, kumuō sannaddhabaddhatōṇīrō
kuntē ghēttaṇa ṭhiō, taha ya susēṇō vi pañcamaē // PaumaCa.30

ghēttaṇa bhiṇḍimālaṁ, sumgīvō cha?ē ṭhiō dārē
sattamaē asihatthō, ahiḍiō jaṇayaputtō vi // PaumaCa.31

pukhaduvārammi ṭhiō, sarahō sarahaddhaō raṇapayaṇḍō
aha aṅgaō kumārō, ahiḍiō gōurē avarē // PaumaCa.32

nāmēṇa candarassī, vālisuō kaḍhiṇadappamāhappō
rakkhaï uttaradāraṁ, nō jiṇaï jama pi sattēṇaṁ // PaumaCa.33

ēvaṁ jē kēi bhaḍā, annē balasattikittisaṁpannā
sannaddhabaddhakavayā, ahiṭiyā dakkhiṇadisāē // PaumaCa.34


[p. 385]
ēvaṁ tu saṁnivēsaṁ, khēyaravasamēsu viraïyaṁ sarva
nakkhatahi va gayaṇaṁ, aïrahaï ujjalasirīyaṁ // PaumaCa.35

na taṁ surā nēva ya dāṇavindā, kuṇanti jīvassa aṇuggahatthaṁ
samajjiyaṁ na vimala tu kammaṁ, jahā nivārēi narassa dukkhaṁ // PaumaCa.36


iya paümacariē rāmavippalāvaṁ nāma bāsadaṭaṁ pavvaṁ samattaṁ


---------------------------------------------------------------------
[vimallāpuṣabhavakittaṇapavvaṁ]

nāūṇa ya sōmittī, maraṇāvatthaṁ dasāṇaṇō ēttō
ēkōyaraṁ ca baddhaṁ, sōyaï putaṁ ya pacchannaṁ // PaumaCa.1

hā bhāṇuyaṇṇa! vacchaya!, niccaṁ ciya maha hiujjaō si tumaṁ
kaha bandhaṇammi pattō, vihipariṇāmēṇa saṁgāmē? // PaumaCa.2

hā putta mēhavāhaṇa!, indaï! sukumālakōmalasarīrā
kaha vēriyāṇa majjhē, ciṭṭhaha aïkviyā baddhā? // PaumaCa.3

baddhāṇa asaraṇāṇaṁ, kālagaē lakkhaṇē sasōgatā
maha puttāṇa vibhaḍā, na ya najaï ki pi kādinti? // PaumaCa.4

hiyayamsa vallahēhiṁ tumbhēhiṁ dukhiēhi baddhahiṁ
ahiyayaraṁ ciya baddhī, ahayaṁ natthēttha saṁdahō // PaumaCa.5

ēvaṁ gaē va baddhē, mahāgaō dumkhiō sahammi
ciṭṭaï taha dahavayaṇō, bandhūmu ya sōgasaṁtattō // PaumaCa.6

sōūṇa sattiṣahayaṁ, sōmitti jaṇayanandiṇī pattō
aha vilaviuṁ payattā, sōgasamucchaïyasabaṅgī // PaumaCa.7

hā bhadda lakkhaṇa! tumaṁ, uttariūṇaṁ imaṁ salilanāhaṁ
majha kāṇa mahāyasa!, ēyāvatthaṁ pavannō si // PaumaCa.8

mōttūṇa bandhavanaṇaṁ, niyayaṁ jēṭṭhassa kāraṇujjuttō
supurisa! rakkhasadīvē, kaha si tumaṁ pāviō maraṇaṁ? // PaumaCa.9

bālattē kiṁ na mayā, ayaṁ dukavassa bhāiṇī pāvā?
jēṇa imō guṇanilaō, majjha kā lakkhaṇō vahiō // PaumaCa.10


[p. 386]
sōmitti! tujha dēvā, kuṇantu jīvassa pālaṇaṁ sabaï
sigdhaṁ ca visallataṁ, vaccasu ahaṁ pi vayaṇēṇaṁ // PaumaCa.11

ēvaṁ sā jagayamuyā, rōyantī niyayadayaraguṇōhā
kaha kaha vi gvēyarīhiṁ, uvaṇsasāmu saṁthaviyā // PaumaCa.12

tuha dēyaramma bhaddē!, anja vi maraṇaṁ na najaï nirutaṁ
vīramsa vilavamāṇī, mā suyaṇu! amaṅgalaṁ kugasu // PaumaCa.13

kiṁci aṇāulahiyayā, sīyā vijāharīṇa vayaṇēṇaṁ
jāva'cchada tāva'naṁ, sēṇiya! nisuṇēmu saṁbandhaṁ // PaumaCa.14

tāva ciya saṁpattī, dāraṁ duggamsa khēyarō ēkō
bhāmaṇḍalēṇa maddhō, pavisantō amuṇiyāyārō // PaumaCa.15

vijñāhagē pavunō, jīvantaṁ jaïha icchasi kumāraṁ
dāvēha majjha paümaṁ, tamsa uvāyaṁ parikahēmi // PaumaCa.16

ēva bhaṇiyammi tō sō, nīō bhāmaṇḍalēṇa tuṭṭēṇaṁ
paümassa sanniyāsaṁ, lakhaṇakajujjayamaṇēṇaṁ // PaumaCa.17

pāyappaḍaṇāvagaō, jaṁpaï sō sāmi! muṇasu maha vayaṇaṁ
jīvaï ēsa kumārō, pahaō vijñāuhēṇa paha! // PaumaCa.18

sārāmaṇḍalamsa puttō, nāmēṇaṁ candamaṇḍalō sāmi!
muppabhadēvītagaō, suragīvapurāhivō ahayaṁ // PaumaCa.19

vihantī gayaṇayalē, balājavamsa nandaṇēṇa a
diṭṭhī u vēriēṇaṁ, sahassavijaēṇa pāvaṇaṁ // PaumaCa.20

aha mēhuṇiyāvaraṁ, mumariya sō dāruṇaṁ raṇaṁ kāuṁ
pahaṇaï caṇḍaravāē, sattīe mamaṁ paramaruṭṭō // PaumaCa.21

paḍiō gayaṇayalāō, tattha mahindrōdaē varujjāṇē
daḍhasattiliō haṁ, diṭṭhō bharahēṇa sādhūṇaṁ // PaumaCa.22

candaṇaja lēṇa sittō, ahayaṁ bharahaṇa kaṇajuttarṇa
jāō ya vigayasallō, aīvavalakantisaṁpannō // PaumaCa.23

ēyantarami rāmō, pucchaï taṁ khēyaraṁ sasaṁbhantō
jaï jāṇasi uppattī, sāhasu mē tassa salilassa // PaumaCa.24

sō bhaṇaï dēva! nimuṇasu, aïyaṁ jāṇāmi tamsa uppattī
paripucchiēṇa siṭuṁ, bharahanarindēṇa mē sarva // PaumaCa.25

jaha kila nayarasamaggō, dēsō rāṁgēga pīḍiō sabō
ubaghāya-jaraya-phōḍava-dāhā'rui-sūlamāīsu // PaumaCa.26


[p. 387]
navaraṁ puṇa iha nayarē, rāyā nāmēṇa dōṇamēhō ti
pasumantisayaṇapariyaṇa-mahiō sō nāu nīrōgō // PaumaCa.27

sahāviō ya tō sō, bhaṇiō kaha rōgavaji bhō si tumaṁ?
māmaya! sāhēdi phuḍaṁ, ēyaṁ mē kō uyaṁ paramaṁ // PaumaCa.28

sō bhaṇaï majjha duhiyā, asthi visallā guṇāhiyā lōē
jōsē gabhanthāga, jagagō rāgēṇa parimukā // PaumaCa.29

jiṇasāsaṇāṇurattā, niccaṁ pūyāsamujuyamaīyā
bandhūhi pariyaṇēga ya, pūijaï dēvayā cēva // PaumaCa.30

vhāṇōdaēṇa tīē, surahimuyanvēṇa dēva! sitō haṁ
samaya niyayajaṇēṇaṁ, tēṇa nirōgattaṇaṁ pattō // PaumaCa.31

suṇiūṇa vayaṇamēyaṁ, vijāharatō maē varu jāṇē
cariyaṁ tu visallāē, matahiō pucchiō samagō // PaumaCa.32

[lakṣmaṇasya viśalyāyāśca caritam —]
nalagambhīrasarō, caünāṇī sāhiuṁ mada pavatī
aha puṇḍarīyavijā, nayām̐ cakaddhayaṁ nāma // PaumaCa.33

tanthēva cakkabahō, dhīrō parivasaï tihuyaṇāṇandō
nāmēṇa aṇaṅgasaga, tamma u guṇamāliṇī dhr̥yā // PaumaCa.34

aha annayā kayāī, supaïṭṭapurāhivēṇa sā kannā
hariyā pugaścamaṇaṁ, ghaṇalōhāyattacittaṇaṁ // PaumaCa.35

cakaharamsā''ṇāṇa, sahasā vijāharēhi gannr̥ṇaṁ
jujhaṁ kayaṁ mahanna, taṇa mama pāvicchaḍu // PaumaCa.36

aha tamsa varavimāṇaṁ, bhaggaṁ ciya khēyarēhi rudrahiṁ
tattō vivaḍaï bālā, sōhā iva magyacandasma // PaumaCa.37

puṇṇalahuyāga tō sā, vijāēṁ puṇavamr̥niuttāpa
sāvayapaügravāē, paḍiyā aḍavī dhārāṇa // PaumaCa.38

vivihatāsaṁkaḍuṭṭhiya-annōnnālīḍhavēṇumaṁghāyā
visamagiriduppamā, māvayasayasaṁkulā bhīmā // PaumaCa.30

sā tattha vuṇṇahiyayā, dasa vi disāō khaṇaṁ palōgaüṁ
sumariya bandhumiṇēhaṁ, kuṇaï palāvaṁ mahuravāṇī // PaumaCa.40

hā tāya! sayalalōyaṁ, parivālasi vikkamēṇa jiyasatt
kaha aṇukampaṁ na kuṇasi, pattha araṇammi pāvāṇa? // PaumaCa.41

hā jaṇaṇi! udagdukgvaṁ, tārisayaṁ visahiūṇa aïgamyaṁ
bhayavihaladummaṇā', kaha majjha turgana saṁbharasi? // PaumaCa.12


[p. 388]
hā parivagga! guṇāyara, vacchala tārisa karēūṇaṁ
kaha pāvayāriṇīē, saṁpaï mē avahiyaṁ sarva // PaumaCa.13

kāūṇa vippalāvaṁ, sā ya tahiṁ gaggarēṇa kaṇṭhēṇaṁ
acchaï dukkhiyavimaṇā, bālā ghōrāḍavīmajjhē // PaumaCa.44

asaṇa-tisāabhibhūyā, patta-phalāhāriṇō tahiṁ bālā
bhuñjaï ya ēkavēlaṁ, aṭṭhamadasamōvavāsēhiṁ // PaumaCa.45

gamiō ya sisirakālō, sīyamahāvēgaṇaṁ sahantīē
aggītāvaṇarahiō, kuḍunivāsēṇa parihīṇō // PaumaCa.46

pattō vasantamāsō, nāṇāvihakusumagandhariddhilō
tattō gimhō pattō, saṁtāvakarō ya sattāṇaṁ // PaumaCa.47

ghaṇajjiyatūraravō, dhārāsaṁjaṇiyataïyaḍārāvō
cañcalataḍicchaḍālō, pāusakālō vi nithiṇṇō // PaumaCa.48

ēvaṁ sā'ṇaṅgasarā, vāsasa rassāṇi tiṇṇi tavacaraṇaṁ
kāūṇa ya saṁviggā, vavasaï salēhaṇaṁ tattō // PaumaCa.49

pañcakviya āhāra, caüvihaṁ dēhamāiyaṁ sarva
bhaṇaï ya hatthasayāō, ēttō paraō na gantavaṁ // PaumaCa.50

niyamamma chaṭṭadivasē, vōlīṇē navari khayarō ēkō
nāmēṇa laddhiyāsō, paṇamiya mēruṁ paḍiniyattō // PaumaCa.51

taṁ daṭṭha ṇa 'vaïṇṇō, nēntō piigōyaraṁ niruddhō sō
bhaṇiō vañcamu dēsaṁ, kō vāvārō tuma ētthaṁ? // PaumaCa.52

tugyiṁ ca laddhiyāsō, saṁpattō cakkavaṭṭiṇō mūlaṁ
āgacchaï tēṇa samaṁ, jattha'cchaï bōyajuttā sā // PaumaCa.53

avaïgō cakaharō, pēcchaï taṁ ayagarēṇa khajanti
kāūṇa vippalāvaṁ, niyayapuraṁ patthiō sigdhaṁ // PaumaCa.54

bāvīmasaṭamsēhi, puttāṇaṁ tibajāyasaṁvēgō
samaṇataṁ paḍibannō, cakkaharō tihuyaṇāṇandō // PaumaCa.35

vajantīṇa vi tahiṁ, bālāē sō hu ayagarō pāvō
'nō māriō kivāē, mantaṁ jāṇantiyāē vi // PaumaCa.56

dhammajjhāṇōvagayā, khaddhā mariūṇa dēvalōgammi
uvavannā kayapuṇṇā, dēvī divēṇa rūvēṇaṁ // PaumaCa.57

jiṇiūṇa khēyarindē, puṇavasa tīe virahadukkhattō
saṇiyāṇō pabaïō, dumasēṇamuṇissa pāsammi // PaumaCa.58


[p. 389]
tattō sō cariya tavaṁ, kālagaō suravarō samuppannō
caïūṇa daharahasuō, jāō ciya lakkhaṇō ēsō // PaumaCa.59

tatō sā'ṇasarā, kamēṇa cahaūṇa dēvalōgāō
dōṇaghaṇarāyadhūyā, visallanāmā samuppannā // PaumaCa.60

jēṇaṁ ciya annabhavē, taba-caraṇaṁ ajjiyaṁ saüvasamgaṁ
tēṇaṁ imā visalā, bahurōgapaṇāsiṇī jāyā // PaumaCa.61

bahuviharōgāmūlaṁ, vāū aïdāruṇō samuppannō
paripucchiṇṇa muṇiṇā, tassa vi ya samubbhavō siṭṭhō // PaumaCa.62

[vāyurōgōtpattikāragam —]
gayapuranayaranivāsī, vijhō nāmēṇa bahudhaṇāpuṇṇō
bhaṇḍaṁ ghēttaṇa gaō, sāṇyapuri mahisahiṁ // PaumaCa.63

sō tattha māsamēgaṁ, acchada bhaṇḍamsa kāraṇē sēṭṭhī
tāva ya sē varamahisō, paḍiō bhārāirēgēṇaṁ // PaumaCa.64

kammaparinijarāṇa, maō ya patraṇāsurō samuppannō
sēyaṁkarapurasāmī, pavaṇāvattō ti nāmēṇaṁ // PaumaCa.65

avahivisapaṇa dēvō, nāūṇaṁ pubajammasaṁbandhaṁ
tāhē jaṇassa sigcha, cintēi vaha paramaruṭṭhō // PaumaCa.66

nō sō majjha naṇavaō, pāya ṭhaviūṇa uttamaṅgammi
vañcantaō ya lōgō, tamsa phuḍaṁ nimgahaṁ kāhaṁ // PaumaCa.67

ēva paricintiūṇaṁ, sahasā dēsē purē ya āruṭṭō
dēvō paübaha taō, bahurōgasamubhavaṁ vāuṁ // PaumaCa.68

sō tārisō u pavaṇō, bahurōgasamubbhavō visallāē
nīō khaṇēṇa palayaṁ, tēṇaṁ ciya pahāṇasalilēṇaṁ // PaumaCa.6

bharahassa jahā siṭuṁ, sāhaṇaṁ sababhūyasaraṇaṇaṁ
bharahēṇa vi manjha pahū, mā. vi tujhaṁ samakkhāyaṁ // PaumaCa.70

ahisēyajalaṁ tīe, turiyaṁ āṇēhi tattha gantūṇaṁ
jīvaï tēṇa kumārō, na puṇō annēṇa bhēēṇaṁ // PaumaCa.71

ahō! narāṇaṁ tu samatthalōē, avaṭṭhiyāṇaṁ pi hu maccumaggō
samajjiyaṁ naṁ vimalaṁ tu kamma, karaï tāṇaṁ saraṇaṁ ca khippaṁ // PaumaCa.72


iya paümacāraṇa visalāpubvabhavāggukitnaṇaṁ nāma tisada pavvaṁ samatta


---------------------------------------------------------------------

[p. 390]
[visallāāgamaṇapavvaṁ]

suṇiūṇa vayaṇamēyaṁ, sēṇiya! rāmō taō suparituṭṭhō
vijāharēhi samaya, karēi mantaṁ gamaṇakajē // PaumaCa.1

jambūnayāipahi, mantīhi rāhavō taō bhaṇiō
pēsēha jalamsa imē, ajaya-haṇuyanta-jaṇayasuyā // PaumaCa.2

bhāmaṇḍalō ya haṇuō, suggīvamuō ya rāmadēvēṇaṁ
bhaṇiyā sāṇyapurī, vaccaha udayassa kajjēṇaṁ // PaumaCa.3

āṇaṁ paḍicchiṇaṁ, aha tē vijāharā khaṇaddhēṇaṁ
pattā sāmayapuri, narindabhavaṇammi ōiṇṇā // PaumaCa.4

saṁgīyaēṇa bharahō, uvagijjantō vivōhiō sigdhaṁ
bhavaṇāu samōiṇṇō, aha pucchaï khēyarē tuṭṭhō // PaumaCa.5

sīyāharaṇanimitta, pahaō lacchīharō ya sattīē
bharahassa tēhi siṭuṁ, kahiyaṁ saṁkhēvaō sarva // PaumaCa.6

sōūṇa imaṁ bharahō, ruṭṭhō dāvēi tō mahābhērī
haya-gaya-rahēhi samaya, sannaddhō taskhaṇaṁ cēva // PaumaCa.7

sōūṇa bhērisadaṁ, sabō sāēyapuravarīlōgō
kiṁ kiṁ? ti ullavantō, bhayavihalavisaṁṭhulō jāō // PaumaCa.8

bhaṇaï jaṇō ki ēsō, aïviriyamuō ihāgaō ratti?
bharahassa chiddahāī, jō niyayaṁ cēva paḍikūlō // PaumaCa.9

ēyaṁ ghēttūṇa lahuṁ, maṇikaṇayaṁ ruppayaṁ pavālaṁ ca
vatthāharaṇaṁ ca bahuṁ, karēha bhūmīharallīṇaṁ // PaumaCa.10

raha-gaya-turayārūḍhā, suhaḍā sattugdhayāiyā sarva ।
sannaddhabaddhakavayā, bharahassa gharaṁ samallōṇā // PaumaCa.11

raṇaparihaldhucchāha, bharaha ṭū ṇa gamaṇatattilaṁ
tō bhaṇaï jaṇayataṇaō, jaṁ bhaṇṇasi ta nisāmēhi // PaumaCa.12

lakṣāpurī narāhiva!, dūrē lavaṇō ya antarē uyahī
bhīmō aṇōrapārō, kaha taṁ lakasi payacārī? // PaumaCa.13

bharahēṇa vi sō bhaṇiō, kāya kiṁ maēttha karaṇijjaṁ?
sāhēhi majjha sigdhaṁ, jēṇa paṇāmēmi tē sarva // PaumaCa.14


[p. 391]
tō bhaṇaï jaṇayataṇaō, ēyaṁ ṇhāṇōdayaṁ visallāē
amhaṁ dēhi mahāyasa!, mā vakkhēvaṁ kuṇasu ēttō // PaumaCa.15

ēēṇa sittamēttō, jīvaha lacchīharō niruttēṇaṁ
vaccāmō tēṇa lahuṁ, maraï puṇō uggaē. sūrē // PaumaCa.16

bharahēṇa vi sō bhaṇiō, kiṁ gahaṇaṁ pāṇiēṇa ēēṇaṁ?
sayamēva sā visalā, jāu tahiṁ dōṇamēhasuyā // PaumaCa.17

āi8 ciya muṇiṇā, jaha ēsā tassa paḍhamakalāṇī
hōhī mahilārayaṇaṁ, na caïva annassa purisassa // PaumaCa.18

dōṇaghaṇassa sayāsaṁ, bharahēṇa ya paṁsiō taō dr̥ō
na ya dēi sō visalaṁ, sannaddhō puttabalasahiō // PaumaCa.10

sō kēgaīē gantuṁ, pabōhiō sumahurēhi vayaṇēhiṁ
tāhē paritudramaṇō, dōṇō dhūyaṁ visajēi // PaumaCa.20

bhāmaṇḍalēṇa tō sā, āruhiyā attaṇō baravimāṇē
kannāṇa sahassēṇaṁ, sahiyā ya narindadhūyāṇaṁ // PaumaCa.21

uppaïūṇa gayā tē, sigdhaṁ saṁgāmamēiṇī muhaḍā
agghāikayāḍōvā, avaïṇṇā varavimāṇā ṇaṁ // PaumaCa.22

sā vi ya tahiṁ vimallā, sulaliyasiyacāmarēhi vijantī
haṁsōva saṁcarantī, saṁpattā lakvaṇasamīvaṁ // PaumaCa.23

sā tīē phusiya santī, sattī vacchatthalāu niṣphiḍiyā
kāmuyagharassa najaï, padudrumahilā iva paṇaṭṭhā // PaumaCa.24

vipphuriyāṇalanivahā, sā sattī nahayalēṇa vaccantī
haṇuvēṇa samuppaï5, gahiyā aïvēgavantēṇaṁ // PaumaCa.25

[amōvijayāśaktiḥ —]
aha sā khaṇēṇa jāyā, varamahilā divaruvasaṁpannā
bhaṇaï taō haṇuyantaṁ, muñcamu ma nasthi mē dōsō // PaumaCa.26

sattī amōhavijayā, nāmēṇa ahaṁ tilōgavikkhāyā
lakāhivassa dinnā, tuṭṭaṇaṁ nāgarāgaṇaṁ // PaumaCa.27

kahalāsapavaōvari, tajhyā vālissa jōgajuttamsa
ukttēūṇa bhuyā, kayā ya vīṇā dahamuhēṇaṁ // PaumaCa.28

cēhayagharāṇa puraō, niṇacariyaṁ tattha gāyamāṇasma
paritōsiēṇa dinnā, dharaṇēṇa ahaṁ dahamuhassa // PaumaCa.29

sā haṁ na kēṇaï paha!, purisaṇaṁ nijjiyā tihuyaṇammi
mōttaṇa visalaṁ vi hu, dussahatēyaṁ guṇakarālaṁ // PaumaCa.30

ēyāe annanagmē, ghōraṁ samujjiyaṁ tavōkammaṁ
asaṇa-tisā-sīyā-5'yavasarīrapīḍaṁ sahantīē // PaumaCa.31


[p. 392]
jiṇavaratavassa pēcchamu, māhappaṁ parabhavē suciṇṇassa
jēṇērisāī supurisa!, sāhijantīha kajjāiṁ // PaumaCa.32

ahavā kō ihalōgammi vimhaō sāhiēṇa kajēṇaṁ?
pāvaï jēṇa sivasuha, jīvā kammakkhayaṁ kāuṁ // PaumaCa.33

muśca parāyattā haṁ, imāe parinijiyā tavabalēṇa
vaccāmi niyayaṭhāṇaṁ, khamasu mahaṁ sāmi! duścariyaṁ // PaumaCa.34

kāūṇa samullāvaṁ, ēvaṁ tō sattidēvayaṁ haṇuō
muccaï saṁbhamahiyaō, niyayahāṇaṁ ca saṁpattā // PaumaCa.35

sā dōṇamēhadhyā, samayaṁ kannāhi viṇayasaṁpannā
namiūṇa rāmadēvaṁ, ubaviṭṭhā lakkhaṇasamīvē // PaumaCa.36

parimusaï lasvarṇa sā, muddhā varakamalakōmalakarēsu
gōsīsacandaṇēṇa ya, aṇulimpaï aṅgamanāī // PaumaCa.37

annaṁ piva saṁpattō, jammaṁ lacchōharō suhapasuttō
āyambanayaṇajuyalō, pacaliyabāhū samussasiō // PaumaCa.38

saṁgīyāṇa tō sō, uvagijjantō samuṭṭiō sahasā
ruṭṭhō palōyamāṇō, japaï sō rāvaṇō kattō? // PaumaCa.39

rōmañcakakamēṇaṁ, vihasiyavayaṇēṇa paümanāhēṇaṁ
avagūhiō kaṇiṭṭō, bhaṇiō ya rivū paṇaṭō sō // PaumaCa.40

siṭuṁ ca niravasēsaṁ, sattīpaharāiyaṁ jahāvattaṁ
naṇiō ya mahāṇandō, mandarapamuhēhi suhaḍēhiṁ // PaumaCa.41

paümavayaṇēṇa dinna, karēṇa taṁ candaṇaṁ visallāga
diyāuhapahayāṇaṁ, indaïṣamuhāṇa muhaḍāṇaṁ // PaumaCa.42

tē candaṇōdaēṇaṁ, ahisittā khēyarā gayā turiyā
jāyā ya vigayasalā, saṁpattā nivvuī paramaṁ // PaumaCa.43

sā tattha candavayaṇā, dōṇasuyā laliyarūvalāyaṇṇā
lacchīharassa pāsē, vibhāi dēvi va indassa // PaumaCa.44

sabammi mupaḍivattē, sōmittī rāhavassa vayaṇēṇaṁ
pariṇēi daḍhadhiīō, tattha visallā vibhūīē // PaumaCa.45

ēvaṁ narā puṣabhavajjiēṇaṁ, dhammēṇa nāyanti vimukkadukkhā
pāvanti divāṇi jahicchiyāṇi, lōē pahāṇaṁ vimalaṁ jasaṁ ca // PaumaCa.46


iya paümacariē visallāāgamaṇaṁ nāmaṁ caühimaṁ pavvaṁ samattaṁ


---------------------------------------------------------------------

[p. 393]
[rāvaṇagābhigamaṇapavvaṁ]

aha lakṣaṇaṁ visaī, cāsthipurisēsu sāhiyaṁ ēttō
suṇiṇa rakkhasavaī, mantīhi sama kuṇaha mantaṁ // PaumaCa.1

vivihakalāgamakusalō, mayanāmō taō bhaṇaï mantī
rūsasi baha vā tūsasi, taha vi ya nisuṇēhi maha vayagaṁ // PaumaCa.2

rāmēṇa lāvaṇēṇa ya, vijjāō sīhāruḍanāmāō
laddhāu ayattēṇaṁ, tujha samakkhaṁ iha sāmi! // PaumaCa.3

baddhō ya bhāṇuyaṇṇō, samayaṁ puttēhi tujha saṁgāmē
sattōe niratthataṁ, jāyaṁ ca amōhavijjāē // PaumaCa.4

jaï jīvaï nikkhutaṁ, sōmittī taha vi tujjha puttāṇaṁ
dīsaï sāmi! viṇāsō, samaya ciya kumbhayaṇṇēṇaṁ // PaumaCa.5

sayamēva ēvamēya, nāūṇa'mhēhi jāiō santō
aṇucarasu dhammabuddhi, sāmiya! sōyaṁ samappēhi // PaumaCa.6

pubapurisāṇuciṇṇā, majāyā pāliyā saha jaṇēṇaṁ
bandhavamittāṇa hiyaṁ, hōi phuḍa sandhikaraṇēṇaṁ // PaumaCa.7

pāyavaḍiēhi ēvaṁ, jē bhaṇiō mantiṇēhi dahavayaṇō
gamiyaṁ karēha dūrya, sāmantaṁ nāma nāmēṇaṁ // PaumaCa.8

mantīhi samudaēṇaṁ, saṁdiṭṭa sundaraṁ tu dūyassa
navaraṁ mahōsaha piva, sudūsiyaṁ rāvaṇa 'jyēṇaṁ // PaumaCa.9

uttamakulasamūō, dūō naya-viṇaya-sattisaṁpannō
rāmassa sanniyāsaṁ, sāmantō patthiō sigdhaṁ // PaumaCa.10

pāyavaḍiō niviṭṭhō, sāmantō bhaṇaï rāhavaṁ ēttō
lakṣāhivassa vayagaṁ, kahijjamāṇaṁ nisāmēhi // PaumaCa.11

jujhēṇa kira na kajaṁ, sapañcatrāēṇa naṇaviṇāsēṇaṁ
bahavō gayā khayantaṁ, purisā jujjhāhimāṇēṇaṁ // PaumaCa.12

naṁpaï lavāhivaī, kuṇasu payattēṇa saha maē saṁghī
na ya ghēppaï pañcamuddō, visamaguhāmanyāratthō // PaumaCa.13


[p. 394]
baddhō jēṇa raṇamuhē, indō parinijiyā bhaḍā bahavē
sō rāvaṇō mahappā, rāhava! kiṁ tē asuyapuvō! // PaumaCa.14

pāyālē gayaṇayalē, jalē thalē jassa vacamāṇassa
na khalijaï gaïpasarō, rāhaba! dēvāsurēhiṁ pi // PaumaCa.15

svaṇōdahipariyanta, vasuī vijāharēsu ya samāṇaṁ
lahāpurīe bhāgē, dōṇi tuma dēmi tuṭṭō haï // PaumaCa.16

paṁsēhi maya puttē, muñcasu ēkōyaraṁ niyayabandhu
aṇumaṇṇasu jaṇayasuyā, jaï icchasi attaṇō khēmaṁ // PaumaCa.17

tō bhaṇaï paümanāhō, na ya mē rajēṇa kāraṇaṁ kiṁci
jaṁ annapaṇaïṇisamaṁ, bhōgaṁ nēcchāmi mahayaṁ pi // PaumaCa.18

pēsēmi tujjha puttē, sahōyaraṁ cēva rāvaṇa! niruttaṁ
hōhāmi suparituṭṭō, naï mē sīyaṁ samappēhi // PaumaCa.19

ēyāe samaṁ raṇṇē, bhamihāmi sumitiparimiō ayaṁ
bhuñjamu tumaṁ dasāṇaṇa!, sayalasamatthaṁ imaṁ vasuhaṁ // PaumaCa.20

ēvaṁ ciya dūya! tuma, taṁ bhagamu tikūḍasāmiyaṁ gantuṁ
ēyaṁ tujjha hiyayaraṁ, na annahā cēva kāyarva // PaumaCa.21

suṇiūṇa vayaṇamēyaṁ, dūō tō bhaṇaï rāhavaṁ ēttō
mahilāpasattacittō, appahiyaṁ nēva lakhēsi // PaumaCa.22

garuḍāhivēṇa naï vi hu, patrēsiyaṁ jāṇajuvalayaṁ tujjha
jaï vā chidēṇa raṇē, maha puttā sahōyarā baddhā // PaumaCa.23

taha vi ya kiṁ nāma tumaṁ, gavaṁ aïdāruṇaṁ samubahasi
jēṇaṁ karēsi jujhaṁ?, na ya sōyā nēya jīyaṁ tē // PaumaCa.24

suṇiūṇa vayaṇamēyaṁ, ahiyayara jaṇayanandaṇō ruṭṭhō
bhaḍabhi uḍikayāḍōvō, jaṁpaï mahaēṇa sadēṇaṁ // PaumaCa.25

rē pāvadūyakōlhuya!, duvayaṇāvāsa! nimaō hōuṁ
jēṇērisāṇi naṁpasi, lōgaviruddhāī vayaṇāī // PaumaCa.26

sīyāē kahā kā vi hu, kiṁ vā ahikhivasi sāmiyaṁ ahaṁ?
kō rāvagō ti nāma, duṭṭōya pasū acārittō? // PaumaCa.27

bhaṇiūṇa vayaṇamēyaṁ, nāva ya khaggaṁ laēi jaṇayasuō
lacchīharēṇa tāva ya, ruddhō nayacakkhuṇā sahasā // PaumaCa.28

paḍisadaēṇa kō vi hu, bhāmaṇḍala! havā dāruṇō kōvō
ēēga māriēṇaṁ, dūṣaṇa jasō na nivaḍaï // PaumaCa.29


[p. 395]
na ya bambhaṇaṁ na samaṇaṁ, na ya dūrya nēya bālaya vuṭuṁ
na ya ghāyanti maṇussā, havanti jē uttamā lōē // PaumaCa.30

lacchīharēṇa ruddha, ēttō bhāmaṇḍalē bhaṇaï dūō
rāhava! vēyārijasi, imēhi bhidhēhi mūḍhēhiṁ // PaumaCa.31

nāūṇa ya apahiya, ahavā yiēṇa muṇiya dōsa-guṇaṁ
paricayamu jaṇayataṇaya, bhuñjasu puhaviṁ ciraṁ kālaṁ // PaumaCa.32

pupphavimāṇārūḍhō, sahiō kannāṇa tihi sahassēhiṁ
rāhava! līlāyantō, indō iva bhamasu tēlōkaṁ // PaumaCa.33

ēvaṁ samullavantō, bhaḍēhi nibmacchiō gaō dūō
sāhaï rakkhasavaïṇō, na bhaṇiyaṁ rāmadēvēṇaṁ // PaumaCa.34

bahugāma-nayara-paṭṭaṇasamāulā vasumaī mahaṁ sāmī
dēha tuha gaya-turanē, puṣphavimāṇaṁ ca maṇagamaṇaṁ // PaumaCa.35

varakannāṇa sahassā, tiṇṇi u sīhāsaṇaṁ diṇayagarbha
sasinimmalaṁ ca chataṁ, jaï sē aṇumannasē sīyā // PaumaCa.36

vayaṇāī ēvamāī, puṇaruttaṁ dēva! sō maē bhaṇiō
paramō ēgaggamaṇō, sōyāgāhaṁ na chaīi // PaumaCa.37

bhaṇaï paümō mahājasa!, naha tujjha imāī jaṁpamāṇassa
jīhā kaha na ya paḍiyā, pasidilavāsiṣphalaṁ cēva? // PaumaCa.38

suravarabhōgēsu vi mē, sīyā viṇā na nivvuī majjhaṁ
bhuñjamu tuma dasāṇaṇa!, sayalasamatthaṁ imaṁ vasuhaṁ // PaumaCa.39

maṇa-nayaṇahāriṇīō, bhayasu tumaṁ cēva sabajubaīō
patta-phalāhārō haï, sōyāe samaṁ bhamīhāmi // PaumaCa.40

vāṇaracaī vi ēttō, hasiūṇa bhaṇaï jaha tumaṁ sāmī
kiṁ sō gahēṇa gahiō, vāūṇa va sā''sitō hōjjā? // PaumaCa.41

jēṇērisāī palavaï, vivarīyatthāṇi cēva vayaṇāī
kiṁ tattha nasthi vējjā, jē tuha sāmi tigicchanti! // PaumaCa.42

saṁgāmamaṇḍalē vi hu, āvāsaṁ saravarēsu kāūṇaṁ
harihī lakkhaṇavējō, kāmaggahavēyaṇaṁ tassa // PaumaCa.43

suṇiūṇa vayaṇamēyaṁ, tō mē ruṭēṇa vāṇarāhivaī
bhaṇiō ahikvivantō, tujjha vi maraṇaṁ samāsannaṁ // PaumaCa.14

bhaṇiō mē dāsarahī, kuburisavēyāriō tuma saṁdhī
na kuṇasi kuṇasi virōha, kajjākajaṁ ayāṇantō // PaumaCa.45


[p. 396]
pāyālavīipaüra, mayagalagāhāula rahāvattaṁ
rāhava! bhuyāsu tariuṁ, ki icchasi rāvaṇasamuī : // PaumaCa.46

caṇḍāṇilēṇa vi jahā, na calijjaï paüma! diṇayarō gayaṇē
taha ya tumē dahavayaṇō, na ya jippaï samaramajjhammi // PaumaCa.47

sōūṇa majjha vayaṇaṁ, ruṭṭhō bhāmaṇḍalō sahāmajjhē
khagaṁ samugirantō, nivāriō lakkhaṇēṇē ti // PaumaCa.18

vāṇarabhaḍēsu vi ahaṁ, ahiyaṁ ninmacchiō bhaübiggō
pakkhī va samuppaïuṁ, tujjha sayāsaṁ samallīṇō // PaumaCa.49

pavayabhaḍasamakvaṁ tivasīyāṇubandhaṁ, rahuvaïbhaṇiyaṁ jaṁ taṁ maē tujjha siṭuṁ
kuṇasu niyayakarja sāṇuruvaṁ tumaṁ taṁ, vimalanasavisālaṁ muja raja samatthaṁ // PaumaCa.50


iya paümacariē rāvagadūyābhigamaṇaṁ nāma pañcasaṭhaṁ pavvaṁ samattaṁ


---------------------------------------------------------------------
[phagguṇavāhiyāmaha-lōganiyamakaraṇapavvaṁ]

sōūṇa dūdhabayaṇa, dasāṇaṇō niyayamantisamasahiō
mantaṁ kuṇaï jayatthē, gāḍhaṁ suyasōgasaṁtattō // PaumaCa.1

naï vi hu niṇāmi sattuṁ, saṁgāmē bahurindasaṁghaṭṭa
taha vi ya majjha suyāṇaṁ, dīsaï niyamēṇa ya viṇāsō // PaumaCa.2

ahavā nisāsu gantuṁ, suttāṇaṁ vēriyāṇa ukkhandaṁ
dāūṇa kumāravarē, āṇēmi avēiō sahasā // PaumaCa.3

ēva paricintayantassa tassa sahasā samāgayā buddhī
sāhēmi mahāvijaṁ, bahurūvaṁ nāma nāmēṇaṁ // PaumaCa.4

na ya sā surēhi jippaï, hōhijaï aïbalā mahāvijjā
paricintiūṇa ēvaṁ, sadāviya kiṁkarā bhaṇaï // PaumaCa.5

santīharassa sōhaṁ, sigghaṁ ciya kuṇaha tōraṇādīsu
viraēha mahāpūrya, jiṇavarabhavaṇēsu sabēsu // PaumaCa.6

mandōyarōe ēttō, sō cēva bharō samappiō sabō
kōilamuhaluggīō, taïyā puṇa phagguṇō māsō // PaumaCa.7


[p. 397]
muṇisuvayassa titthē, jiṇabhavaṇālaṁkiya imaṁ bharaha
gāmaüḍa-sēṭi-māhabaï-bhaviyajaṇāṇandiyaṁ muiyaṁ // PaumaCa.8

sō natthi ēttha gāmō, nēva puraṁ saṁgama girivarō vā
tiya cacaraṁ caüka, jattha na bhavarṇa jiṇindāṇaṁ // PaumaCa.9

sasikundasanibhāī, nāṇāsaṁgīyatūrasahāī
nāṇādhayacindhāī, nāṇākusumañciyatalāī // PaumaCa.10

sāhujaṇasaṁkulāī, tēsaṁjhaṁ bhaviyavandiyaravāī
kakṣaṇa-syaṇamaīṇaṁ, jiṇapaḍimāṇaṁ supuṣṇāī // PaumaCa.11

ghayavaḍaya-chatta-cāmara-lambūsā-''darisaviraïyagharāī
maṇuēhi jiṇindāṇa, vibhūsiyāī samatthāī // PaumaCa.12

[phālgunamāsē aṣṭāhikāmahōtsavaḥ —]
lahāpurī vi ēvaṁ, jiṇavarabhavaṇēsu maṇabhirāmēsu
uksōhiēsu chajjaï, mahindanayariba pacakkhā // PaumaCa.13

ēvaṁ phagguṇamāsē, baṭṭantē dhavalaaṭṭamīmāī
jāva ciya pañcayasī, aṭṭāhimahūsavō lamgō // PaumaCa.14

ēvaṁ ubhayabalēsu vi, niyamaggahaṇujaō jaṇō jāō
diyahāṇi aṭṭa sēṇiya!, annō vihu saṁjama kuṇaha // PaumaCa.15

dēvā vi dēvalōē, cēiyapūyāsamujjayamaīyā
sayalaparivārasahiyā, havanti paṇmu diyahēsu // PaumaCa.16

nandīsaravaradīva, dēvā gantūṇa aṭṭha diyahāī
jiṇacēiyāṇa pūrya, kuṇanti divēhi kusumēhiṁ // PaumaCa.17

dēvā kuṇanti ṇhavaṇaṁ, kañcaṇakalasēna khīravārīṇaṁ
pattapuḍaēmu vi ihaṁ, jiṇābhisēō vihēyakō // PaumaCa.18

pūrva kuṇanti dēvā, kañcaṇakusumēsu jiṇavarindāṇaṁ
iha puṇa ciladalēmuṁ, narēṇa pūyā viraïyavā // PaumaCa.19

lahāpurīe lōgō, ahiyaṁ ucchāhajaṇiyadaḍhabhāvō
bhūsēi cēiyaharē, dhaya-chatta-paḍāyamāīmu // PaumaCa.20

gōsīsacandaṇēṇaṁ, sigdhaṁ sammajiōvalittāī
kaṇayāirapaṇa puṇō, ramāvalicittiyatalāī // PaumaCa.21

vajindanīla maragaya-mālālambantadārasōhāī
surahisugandhēsu puṇō, kusumēmu kayāiṁ pūyāī // PaumaCa.22


[p. 398]
vārēsu puṇṇakalasā, ṭhaviyā dahi-sīra-sappisaṁpuṣṇā
varapaümapihiyavayaṇā, jiṇavarapūyābhisēyatyē // PaumaCa.23

sālari-huḍaka-tilimāulāī paḍupaḍaha-mēripaürāī
vajanti niṇaharēhiṁ, jalaharaghōsāī tūrāiṁ // PaumaCa.24

nayarīaïṁ bhūsaṇaṁ piva, bhavaṇālisahassamajjhayāratthaṁ
chajjaï dasāṇaṇaharaṁ, tujha kaïlāsasihara va // PaumaCa.25

tassa vi ya samallīṇaṁ, tavaṇijjujjalavicittabhattīyaṁ
niṇasantisāmibhavaṇaṁ, thambhasahassāulaṁ ramma // PaumaCa.26

upasōhiyaṁ samantā, nāṇāviharayaṇakusumakayapūrya
vijāe sāhaṇaḍhē, pavisaï taṁ rāvaṇō dhīrō // PaumaCa.27

paḍapaḍahatūrabahuviha-ravēṇa saṁkhōhiyaṁ va tēllōkkaṁ
ṇhavaṇāhisēyavaṇṇaya raēṇa gayaṇaṁ pi piñjariyaṁ // PaumaCa.28

balikamma-gandha-dhūvāiēhi pūyā karēi kusumēhiṁ
lavāhivō mahappā, visuddhagandhēhi bhāvēṇaṁ // PaumaCa.29

sēyambaraparihāṇō, niyamatthō kuṇḍaluñjalakavōlō
tivihēṇa paṇamiūṇaṁ, uvaviṭhṭhō kōṭṭimatalammi // PaumaCa.30

santiliṇassa ahimuhō, dhīrō hōūṇa addhapaliyaī
gahiyakkhamālahatthō, āḍhattō sumariu vija // PaumaCa.31

purva samappiyabharā, ēttō mandōyarī bhaṇaï manti
namadaṇḍanāmadhēyaṁ, dēhi turma ghōsaṇaṁ nayarē // PaumaCa.32

abō! jahā samaggō, lōgō taba-niyama sīlasaṁjuttō
jiṇavarapūyāniraō, dayāvarō hōu jīvāṇaṁ // PaumaCa.33

jō puṇa kōhavasagaō, karēi pāvaṁ imēsu diyahēsu
sō hōi ghāiyabō, jaï vi piyā kiṁ puṇaṁ iyarō? // PaumaCa.34

jamadaṇḍēṇa purajaṇō, bhaṇiō mandōyarīe vayaṇēṇaṁ
mā kuṇaü kōi pāvaṁ, ēttha narō dubiṇīō vi // PaumaCa.35

sōūṇa mantivayaṇaṁ vi lōgō, jāō jiṇindavarasāsaṇabhattijuttō
siddhālayāṇa vimalāṇa sasippahāṇaṁ, pūyāniōyakaraṇēsu sayā pasattō // PaumaCa.36


iya paümacariē phagguṇahāhiyāmahalōganiyamakaraṇaṁ nāma chāsaha pavvaṁ samattaṁ


---------------------------------------------------------------------

[p. 399]
[sammaviḍidēvakittaṇapavvaṁ]

taṁ cēva u dittantaṁ, cāriyapurisāṇa mūlaō suṇiuṁ
panti vāṇarabhaḍā, ēkakē riunayāmarisā // PaumaCa.1

jaha kila santijiṇagharaṁ, pavisēuṁ rāvaṇō mahāvijjā
nāmēṇa ya bahurūvā, dēvāṇa vi jambhaṇī jā sā // PaumaCa.2

nāva na uvēi siddhi, sā vijā tāva tattha gantūṇaṁ
khōmēha rakkhasavaī, niyamatthaṁ mā cirāvēha // PaumaCa.3

jaha sā uvēi siddhi, rāhava! bahurūviṇī mahāvijā
dēvā vi jiṇaï saba, kiṁ puṇa amhēhi khuddēhiṁ? // PaumaCa.4

bhaṇiō vibhīsaṇēṇaṁ, rāmō iha patthavammi dahavayaṇō
santīharaṁ paviṭṭhō, niyamatthō ghēppaū sahasā // PaumaCa.5

paümēṇa vi paḍibhaṇiō, bhīyaṁ na haṇāmi raṇamuhē ayaṁ
kiṁ puṇa niyamārūda, purisa jiṇacēiyaharatthaṁ! // PaumaCa.6

aha tē vāṇarasuhaḍā, mantaṁ kāūṇa aṭṭa diyahāī
pēsanti kumāravarē, lahānāra balasamaggē // PaumaCa.7

caliyā kumārasīhā, lāhivaïssa khōbhaṇaṭṭāē
sannaddhabaddhacindhā, raha-gaya-turaēsu ārūḍhā // PaumaCa.8

mayaraddhaō kumārō, āḍōvō taha ya garuyacandābhō
raïvaddhaṇō ya sūrō, mahārahō daḍharahō cēva // PaumaCa.9

vāyāyaṇō ya jōī, mahābalō nandaṇō ya nīlō ya
pīīkarō nalō vi ya, sabapiō sabaduṭṭhō ya // PaumaCa.10

sāyaraṣōsō khandō, candamarīī supuṇṇacandō ya
ēcō samāhibahulō, sīhakaḍī dāsaṇī cēva // PaumaCa.11

jambūṇaō ya ētō, saṁkaḍaviyaḍō tahēva jayasēṇō
paē annē ya bahū, lahānayariṁ gayā suhaḍā // PaumaCa.12

pēcchanti navari lakā-purīe lōyaṁ bhaüjjhiyaṁ sayalaṁ
aha jaṁpiuṁ payattā, ahō! hu lāhivō dhīrō // PaumaCa.13

baddhō ya bhāṇukaṇṇō, indaï ghaṇavāhaṇō ya saṁgāmē
vahiyā ya rakkhasabhaḍā, bahavō vi ya akkhamāīyā // PaumaCa.14

taha vi ya rakkhasavaïṇō, khaṇaṁ pi na uvēi kāi paḍisakā
kāūṇa samullāvaṁ, ēvaṁ tē vimhayaṁ pattā // PaumaCa.15


[p. 400]
aha tē bibhīsaṇasuō, subhūsaṇō bhaṇaï ujjhiuṁ saī
pavisaha lahānayariṁ, lōlaha jubaīu mōttaṇaṁ // PaumaCa.16

tē ēva bhaṇiyamētā, sakavārḍa bhaliūṇa varadāraṁ
lahāpurī paviṭhṭhā, pavayabhaḍā cañcalā caṇḍā // PaumaCa.17

sōūṇa dundubhiravaṁ, tāṇa paviṭṭhāṇa jaṇavaō khumiō
kiṁ kiṁ? ti ullavantō, bhayavihalavisaṁtuō jāō // PaumaCa.18

saṁpattaṁ pavayavalaṁ, hā tāya! mahābhayaṁ samuppanna
pavisasu gharaṁ turantō, mā ēttha tumaṁ vivāihisi // PaumaCa.19

hā bhadda! parittāyaha, bhāuya! mā bāha lahu niyahi
avi dhāha kiṁ na pēcchaha, parabalavivāsiya nayariṁ // PaumaCa.20

nāyarajaṇēṇa ēvaṁ, gāḍhaṁ hāhāravaṁ karēntēṇaṁ
khubbhaï dasāṇaṇahara, annōnnaṁ lakṣyantēṇaṁ // PaumaCa.21

kāyastha galiyarayaṇā, bhaüyā tuḍiyamēhalakalāvā
hatthāvalambiyakarā, annā puṇa vaccaï turantī // PaumaCa.22

annā bhaēṇa vilayā, garuyaniyambā saṇēṇa turantī
haṁsi va paümasaṇḍē, kaha kaha vi payaṁ parivaï // PaumaCa.23

pīṇunnayathaṇajuyalā, aïgaruyaparissamāulā bālā
aha dāruṇē vi ya bhaē, vaccaï līlāe racchāsu // PaumaCa.24

annāe galaï hārō, annāē kaḍayakuṇḍalāharaṇaṁ
annāe uttarija, vivaḍiyavaḍiyaṁ na vināyaṁ // PaumaCa.25

ēvaṁ tu nāyarajaṇē, bhayavihalavisaṁtulē maō rāyā
sanajjhiūṇa sabalō, rāvaṇabhavaṇaṁ samallīṇō // PaumaCa.26

jujhaṁ samubahantō, tēhi samaṁ rāvaṇassa mahilāē
mandōyarōe ruddhō, jiṇavarasamaya sarantīē // PaumaCa.27

ēyantarammi da9, nayaranaṇaṁ bhayasamāulaṁ dēvā
santīharāhivāsī, vacchallaṁ ujjayā kāuṁ // PaumaCa.28

santīharāu sahasā, uppajhyā nahayalaṁ mahāghōrā
dāḍhākarālavayaṇā, nidāharavisanihā kūrā // PaumaCa.29

āsā havanti hatthī, sīhā bagghā ya dāruṇā sappā
mēhā ya aggipavaṇā, hōnti puṇō pacayasaricchā // PaumaCa.30

aha tē ghōrāyārē, dēvē daṭūṇa vāṇarāṇīyaṁ
bhaggaṁ bhaüdyamaṇaṁ, saṁpēllōpēlla kuṇamāṇaṁ // PaumaCa.31


[p. 401]
viddhatthaṁ pavayayalaṁ, santīharavāsiēhi dēvēhiṁ
nāūṇa sēsacēiya-bhavaṇanivāsī surā ruṭṭhā // PaumaCa.32

dēvāṇa ya dēvāṇa ya, āvaḍiyaṁ dāruṇaṁ mahājujhaṁ
vicchūḍhaghāyapaüra, annōbāhavaṇārāvaṁ // PaumaCa.33

santīharasurasēnnaṁ, dūraṁ ōsāriyaṁ tu dēvēhiṁ
dahaṇa vāṇarabhaḍā, puṇaravi ya ṭhiyā nayarihutā // PaumaCa.34

nāūṇa puṇṇabhaddō, ruṭṭhō tō bhaṇaï māṇibhaī sō
pēcchamu kiṁ va vimukkā, vāṇarakaū mahāpāvā? // PaumaCa.35

santīharamallīṇaṁ, niyamatthaṁ rāvaṇaṁ vigayamaṅgaṁ
hantūṇa samujuttā, micchādiṭṭī mahāghōrā // PaumaCa.36

tō bhaṇaï māṇibhaddō, niyamatthaṁ rāvaṇaṁ jiṇāyayaṇē
khāūṇa na nīraï, jaï vi murindō sayaṁ cēva // PaumaCa.37

bhaṇiūṇa ēvamēyaṁ, ruṭṭā jakkhāhivā tahiṁ gantuṁ
taha jujhiuṁ pavattā, jēṇa surā lajiyā naṭṭā // PaumaCa.38

aha tē jakkhāhibaī, pattharapahara vāṇarāṇīyaṁ
gantūṇa uvalahantē, gayaṇatthaṁ rāhavaṁ tāhē // PaumaCa.39

aha bhaṇaï puṇṇabhaddō, rāma! tumaṁ suṇamu tāva maha vayaṇaṁ
uttamakulasaṁbhūō, viśvāō daharahassa suō // PaumaCa.40

nāṇasi dhammādhamma, kusalō nāṇōdahissa pāragī
hōūṇa garisaguṇō, kaha kuṇasi imaṁ akaraṇijaṁ? // PaumaCa.41

niyamatthē dahavayaṇē, dhīrē santīharaṁ samallīṇē
laṅkāpurōe lōyaṁ, bittāsasi niyabhiccahi // PaumaCa.42

jō jassa haraï davaṁ, nikkhuttaṁ haraï tassa mō pāṇē
nāūṇa ēvamayaṁ, rāhava! muhaḍā nivārēhi // PaumaCa.43

taṁ bhaṇaï lacchinilaō, imasma rāmassa guṇanihī sīyā
rakvasanāhēṇa hiyā, tamsa tuma kuṇamu aṇukampaṁ // PaumaCa.44

kaścaṇapattēṇa taō, agdhaṁ dāūṇa vāṇarāhivaī
bhaṇaï ya javanarindaṁ, muñcamu ēyaṁ mahākōvaṁ // PaumaCa.45

iharā vi na sāhijaï, dahavayaṇō garuyadappamāhappō
bahurūviṇī, kiṁ puṇa, vijā vasaṁ uvagayāē? // PaumaCa.46

pēcchamu mamaṁ mahāyasa!, vacca tumaṁ attaṇō niyayaṭhāṇaṁ
vavagayakōvārambhō, pasannacittō ya hōūṇaṁ // PaumaCa.17

tō bhaṇaï puṇṇabhaddō, ēva imaṁ ēttha navari nayarīē
jaha na vi karēha pōī, juṇṇataṇādīsu vi akajaṁ // PaumaCa.48


[p. 402]
bhaṇiūṇa vayaṇamēyē, sāhammiyavacchalā taō jakkhā
paramēṭṭhisaṁpaüttā, gayā ya niyayāī ṭhāṇāī // PaumaCa.19

ēvaṁ niṇindavarasāsaṇabhattimantā, ucchāhanicchiyamaṇā iha jē maṇussā
vijjāe ki va suhasāhaṇasaṁpayāē, siddhālayaṁ pi vimalaṁ khalu janti dhīrā // PaumaCa.50


iya paümacariē sammahiṭṭidēvakittaṇaṁ nāma sattasaḍha़ pavvaṁ samattaṁ


---------------------------------------------------------------------
[bahurūvāsāhaṇapavvaṁ]

nāūṇa ya uvasamiyaṁ, nakkhavaī aṅgaō gayavarinda
kikindhidaṇḍanāma, ārūḍhō dappiyāmarisō // PaumaCa.1

lakāpurī payaṭṭā, muhaḍā kumuindaṇīlamāīyā
nāṇāuhagahiyakarā, nāṇāvihavāhaṇārūḍhā // PaumaCa.2

kuṭumakayaṅgarāyā,' nāṇālaṁkārabhūsiyasarīrā
visamāhayatūraravā, kumārasīhā balā caṇḍā // PaumaCa.3

aha tē vāṇarasuhaḍā, aṅgayapamuhā balēṇa paripuṇṇā
lakāpuri paviṭṭhā, dhayachattasamujjalasirīyā // PaumaCa.4

mēsantā nayarajaṇaṁ, dahamuhabhavaṇaṅgaṇaṁ samaṇupattā
daṭṭaṇa kōṭṭimatalaṁ, jalagāhasamāulaṁ bhīyā // PaumaCa.5

acalantanayaṇarūvāī tattha nāūṇa kōṭṭimakayāī
rāvaṇabhavaṇaduvāraṁ, saṁpattā giriguhāyāra // PaumaCa.6

tō indanīlakōṭṭima-talammi sīhā karālamuhanantā
daṭṭaṇa vāṇarā tē, nāyā ya palāyaṇujuttā // PaumaCa.7

parimuṇiyakāraṇēṇaṁ, niyattiyā agaēṇa dukkhēhiṁ
puṇaravi pavisanti gharaṁ, sabattō dinadiṭṭhīyā // PaumaCa.8

phalihamayavimalakuḍu, āgāsaṁ cēva mannamāṇā tē
kaḍhiṇasilāvaḍiyasirā, paḍiyā bahavē pavayanōhā // PaumaCa.9

pariphuḍiyajannu-kōppara, aïgāḍhaṁ vēyaṇāpariggahiyā
pavisanti nāṇiyapahā, annaṁ kacchantaraṁ bhīyā // PaumaCa.10


[p. 403]
tattha vi ya kajalanibhā, vasuṁdharā indanōlanimmāyā
saṁsaïyadinnapasarā, nāum̐ kaḍhiṇaṁ na dēnti parya // PaumaCa.11

divā ya tattha ēkā, taruṇī phalihāmayammi sōvāṇē
pucchanti disāmūdā, bhaddē! kattō jiṇahara ta: // PaumaCa.12

jāhē sā paḍivayaṇaṁ, na dēi tāṇaṁ vimaggamāṇāṇaṁ
tāhē karēhi phusiyaṁ, lēppayamahilā vināṇanti // PaumaCa.13

aha tē vilakkhavayaṇā, annaṁ kacchantaraṁ samallīṇā
tattha mahānīlamaē, kucha sahasa ti āvaḍiyā // PaumaCa.14

tē cakkhuvajjiyā iva, suhaḍā ēkkama apēcchantā
parimusiūṇā''dattā, karēsu aïdīhakuḍāī // PaumaCa.15

parimusamāṇēhi narō, sajīvō jāṇiō ya vāyāṇa
kēsēsu kharaṁ gahiō, bhaṇiō dāvēhi santiharaṁ // PaumaCa.16

ēvaṁ tē pavayabhaḍā, puraō pahadēsayaṁ naraṁ kāuṁ
saba vi samaṇupattā, santijiṇindassa varabhavaṇaṁ // PaumaCa.17

diṭṭa sarayabbhanibha, nāṇāvihacittayammakayasōhaṁ
ūsiyadhyāvaḍāyaṁ, samgavimāṇaṁ va ōiṇṇaṁ // PaumaCa.18

vajindanīla maragaya--mālāōūlabhūsiyaduvāra
nāṇārayaṇasamujala-muyandhavarakusumakayapūrya // PaumaCa.19

vicchaḍḍiya baliyamma, kālāgarubahaladhvagandhaḍḍa
takkhaṇamēttuppāḍiya-varakamalakayañcaṇavihāṇaṁ // PaumaCa.20

ēyārisaṁ ca da9, jiṇabhavaṇaṁ vimhiyā taō jōhā
paṇamanti santināha, tikvuttapayāhiṇāvatvaṁ // PaumaCa.21

ēvaṁ sō niyayabalaṁ, bāhirakacchantarē ṭhavēūṇaṁ
pavisāi santibhavaṇaṁ, dahiyaō aṅgyakumārō // PaumaCa.22

bhāvēṇa vandaṇaṁ sō, kāūṇaṁ tassa pēcchaṇa puraō
kōṭṭimanalē niviṭṭa, jōgatthaṁ rakkhasāhivaī // PaumaCa.23

aha bhaṇaï aṅgaō taṁ, rāvaṇa! kiṁ tē samuṭṭiō ḍambhō
tijaguttamamsa puraō, harijhaṇaṁ naṇayarāyasuyaṁ? // PaumaCa.24

dhiddhi! ti rakkhasāhama!, ducariyāvāsa! tujjha ētāhē
taṁ tē karēmi naṁ tē, na ya kuṇaï namō suruṭṭō vi // PaumaCa.25

aha sō suggīvasuō, mahayaṁ kāūṇa kalayalārāvaṁ
āmaṭṭhō dahavayaṇaṁ, pahaṇaï vatthaṁṇa valahatthō // PaumaCa.26


[p. 404]
tassa puraō ṭhiyāī, turiyaṁ ghēttaṇa sahasavattāī
pahaṇaï dharaṇiniviṭṭha, ahōmuhaṁ juvaïvamgaṁ sō // PaumaCa.27

sō tassa amkhamālaṁ, karāu hariūṇa tōḍaï kumārō
puṇaravi saṁghēi lahuṁ, bhūō appēi vihasantō // PaumaCa.28

sā tassa aśvamālā, karammi muvimuddhaphalihanimmāyā
rēhaï ḍōlāyantī, mēhassa balāhapanti ca // PaumaCa.29

vararayaṇapajalantī, chēttaṇa ya kaṇṭhiyaṁ aïturantō
niyayaṁsuēṇa bandhaï, galaē lakāhivaṁ ēttō // PaumaCa.30

ghēttaṇa ya taṁ vatthaṁ, ulambaï rahasapūriyāmarisō
puṇaravi ya bhavaṇathambhē, dahavayaṇaṁ bandhaï kumārō // PaumaCa.31

dīṇārēsu hasantō, pañcasu vikaï rakkhasāhivaī
niyayapurisassa hatthē, savaï puṇō tivasadēṇa // PaumaCa.32

kaṇṇēlu kuṇḍalāī, juvaīṇa lāi aṅgayakumārō
sirabhūsaṇāī gēṇhaï, calaṇēsu ya nēurāī puṇō // PaumaCa.33

annāe haraï vatthaṁ, annunnaṁ bandhiūṇa kēsēsu
sahasā karēṇa pēlaï, balaparihatthō paribhamantō // PaumaCa.34

ēvaṁ samāulaṁ taṁ, sahasā antēuraṁ kumārēṇaṁ
ālōḍiyaṁ narāhiva!, vasahēṇa va gōulaṁ sarva // PaumaCa.35

puṇaravi bhaṇaï dahamuhaṁ, rē pāva! chalēṇa ēsa jaṇayamuyā
māyā kāūṇa hiyā, ēkāgī hīṇasattēṇaṁ // PaumaCa.36

saṁpaï tujjha samavaṁ, ēyaṁ daïyāyaṇaṁ samatthaṁ tē
dahamuha! harāmi rumbhamu, naï daḍhasattī samubahasi // PaumaCa.37

ēva bhaṇiūṇa tō sō, sigdhaṁ mandōyarī mahādēvī
kēsēsu samāyadgui, lacchī bharahō va cakahō // PaumaCa.38

pēcchasu maē dasāṇaṇa!, nīyā hiyayassa valahā tujjha
vāṇaravaïssa hōhī, aha cāmaragāhiṇī ēsā // PaumaCa.39

paliyasabāharaṇā, hatthēṇa ghaṇaṁsuyaṁ samārantī
pagaliyanayaṇaṁsujalā, pavisaï daïyassa bhuyavivaraṁ // PaumaCa.40

hā nāha! parittāyasu, nōyā haï vāṇarēṇa pāvēṇaṁ
tujjha puraō mahāyasa!, vilavantī dīṇakaluṇāī // PaumaCa.11

kiṁ tujjha hōhaï pahū!, ēṇṇa uvāsiēṇa jhāṇēṇaṁ
jēṇa imassa na chindasi, sīsaṁ ciya candahāsēṇaṁ // PaumaCa.42

ēyāṇi ya annāṇi ya, vilavaï mandōyarī payaliyaṁsū
taha vi ya gāḍhayaraṁ sō, dhōrō jhāṇaṁ samāruhaï // PaumaCa.43


[p. 405]
na ya suṇaï nēya pēcchaï, sarvasu ya indiēsu guttēsu
vijñāsāhaṇaparamō, navaraṁ jhāṇēkagayacittō // PaumaCa.15

mēha va nippakampō, akkhōbhō sāyarō iva mahappā
cintēi ēgamaṇasō, vijaṁ rāmō 4 jaṇayasuyaṁ // PaumaCa.45

ēyammi dēsayālē, ujjōyantī disāra sabāō
jayasaī kuṇamāṇī, bahurūvā āgayā vijā // PaumaCa.46

tō bhaṇaï mahāvijjā, siddhā haṁ tujjha kāraṇujuttā
sāmiya! dēhā''ṇatti, sajjhaṁ mē sayalatēlōkaṁ // PaumaCa.47

ēkaṁ mōtūṇa paha!, cakkaharaṁ tihuyaṇaṁ aparisasaṁ
sigghaṁ karēmiha vasē, lakkhaṇa-rāmēsu kā gaṇaṇā? // PaumaCa.18

bhaṇiyā ya rāvaṇēṇaṁ, vijā nanthēttha kōi saṁdēhō
navaraṁ cintiyamēttā, ējasu mē bhagavaī! sigdhaṁ // PaumaCa.49

jāvaṁ samattaniyamō namiūṇa vijaṁ, lāhivō ti parivāraï santigēhaṁ
mandōyari vimalakittidhari pamōttuṁ, tāvaṁ gaō paümaṇāhasahāṇiōyaṁ // PaumaCa.50


iya paümacariē bahurūvāsāhaṇaṁ nāma aḍasaṭṭimaṁ pavvaṁ samattaṁ


---------------------------------------------------------------------
[rāvaṇacintāvihāṇapacvaṁ]

aha juvaïsahassāī, dasa aṭṭha ya tamsa paṇamiuṁ calaṇē
galiyaṁsulōyaṇāī, japanti paha!: nisāmēhi // PaumaCa.1

santēṇa tumē sāmiya!, vijāharasayalavasumaïvaīṇaṁ
khaliyāriyāra amhēṁ, aja suggīvaputtaṇaṁ // PaumaCa.2

suṇiūṇa tāṇa vayaṇaṁ, ruṭṭī lakāhiyō bhaṇaï ēttō
vavaharaha jō hu ēvaṁ, baddhō sō mañcapāsēhiṁ // PaumaCa.3

muñcaha kōvārambha, saṁpaï mā hōha ummuyamaṇāō
suggīvaṁ nijīvaṁ, karēmi samarē na saṁdēhō // PaumaCa.4

bhāmaṇḍalamāīmā, annē vi ya duṭṭhakhēyarā savē
mārēmi nicchaēṇaṁ, kā sannā pāyacārēhiṁ // PaumaCa.5


[p. 406]
saṁthāviūṇa ēvaṁ, mahilāō nimgaō jiṇaharāō
pavisaï majjaṇaharaya, uvasāhiyasabakaraṇijjaṁ // PaumaCa.6

aïttō vēruliyamaē, majjaṇapīḍhē vihāi ghaṇasāmō
muṇisubayaniṇavasahō, paṇḍusilāē va abhisēē // PaumaCa.7

suvisuddharayaṇa-kañcaṇamaēsu kumbhēsu salilapuṇṇēsu
sumahagyamaṇimaēsu ya, annēsu ya sasiyaranihēsu // PaumaCa.8

gambhīrabhēri-kāhala-muiṅga-talimā-susaṅkhapaürāī
ēttō pavāiyāī, tūrāī mēhaghōsāiṁ // PaumaCa.9

ubaṭṭaṇēsu surabhisu, nāṇāvihacuṇṇavaṇṇagandhēhiṁ
majijjaï daṇuindō, juvaīhi mayakavayaṇāhiṁ // PaumaCa.10

aṅgasuhasīyalēṇaṁ, salilēṇaṁ surahigandhapavarēṇaṁ
kuntalakayakaraṇijjō, pahāō lāhivō vihiṇā // PaumaCa.11

sō hāra-kaḍaya-kuṇḍala-maüḍālaṁkārabhūsiyasarīrō
pavisaraï santibhavaṇaṁ, nāṇāvihakusumakayapūyaṁ // PaumaCa.12

aha virahaūṇa pūrya, kāūṇa ya vandaṇaṁ tiparivāraṁ
pavisaraï līlāyantō, aha bhōyaṇamaṇḍavaṁ dhīrō // PaumaCa.13

dinnāsaṇōvaviṭṭhō, sēsā vi bhaḍa़ā saēsu ṭhāṇēsu
attharaya-varamasūraya-vēttāsaṇakañcaṇamaēsu // PaumaCa.14

dinnā bhiṅgāravihī, uvaṇīyaṁ bhōyaṇaṁ bahuviyappaṁ
bhuñjaï lakāhivaī, samayaṁ ciya sabasuhaḍēhiṁ // PaumaCa.15

aṭṭasayakhajayajuya, aha taṁ caüsaṭṭivañjaṇaviyappaṁ
sōlasaōyaṇabhēyaṁ, vihiṇā jimiō varāhāraṁ // PaumaCa.16

nibattabhōyaṇavihī, līlāyantō bhaḍēhi parikiṇṇō
kīlaṇabhūmimaha gaō, vijāe parikkhaṇaṁ kuṇaï // PaumaCa.17

vijāe rakkhasabaī, karēi nāṇāvihāī rūvāī
pahaṇaï karēsu bhūmi, jaṇayantō riujaṇāyampaṁ // PaumaCa.18

ētyantarē pavuttā, niyayabhaḍā dahamuhaṁ kayapaṇāmā
mōttaṇa tumaṁ rāmaṁ, kō annō ghāiuṁ sattō? // PaumaCa.19

sō ēva bhaṇiyamēttō, sabālaṁkārabhūsiyasarīrō
pavisaï pamaüjjāṇaṁ, indō iva nandaṇaṁ muiō // PaumaCa.20


[p. 407]
daṭū ṇa jaṇayataṇayā, sēnnaṁ lakāhivassa aïbahuyaṁ
cintēi vuṇṇahiyayā, na ya niṇaha imaṁ surindō vi // PaumaCa.21

sā ēva ussuyamaṇā, sīyā lakāhivēṇa tō bhaṇiyā
pāvēṇa maē sundari, hariyā chammēṇa vilavantī // PaumaCa.22

gahiyaṁ vayaṁ kisōyari!, aṇantaviriyassa pāyamūlammi
apasanā paramahilā, na bhuñjiyabā maē niyayaṁ // PaumaCa.23

sumarantēṇa vayaṁ tē, na maē ramiyā tuma visālacchī
ramihāmi puṇō sundari!, saṁpaha ālambaṇaṁ chēttu // PaumaCa.24

pupphavimāṇārūḍhā, pēcchasu sayalaṁ sakāṇaṇaṁ puhaī
bhuñjasu uttamasōkhaṁ, majya pasāēṇa sasivayaṇē! // PaumaCa.25

suṇiūṇa ima sīyā, gamgarakaṇṭēṇa bhaṇaï dahavayaṇaṁ
nisuṇēhi majjha vayaṇaṁ, jaï mē nēhaṁ samubahāsa // PaumaCa.26

ghaṇakōvavasagaēṇa vi, paümō bhāmaṇḍalō ya sōmittī
ēē na ghāiyabā, lāhiva! ahimuhāvaḍiyā // PaumaCa.27

tāva ya jīvāmi, ahaṁ nāva ya ēyāṇa purisasīhāṇaṁ
na suṇēmi maraṇasaī, ubiyaṇijaṁ ayaṇṇamuhaṁ // PaumaCa.28

sā jaṁpiūṇa ēvaṁ, paḍiyā dharaṇīyalē gayā mōhaṁ
divā ya rāvaṇēṇaṁ, maraṇāvasthā paliyaṁsa // PaumaCa.29

miumāṇasō khaṇēṇaṁ, jāō paricintiuṁ samāḍhattō
kammōyaēṇa baddhō, kō vi siṇēhō ahō garuō // PaumaCa.20

ghiddhi tti garahaṇijja, pāvēṇa maē imaṁ kayaṁ kammaṁ
annōnnapōipamuha, viōiyaṁ jēṇimaṁ mithurṇa // PaumaCa.31

sasi-puṇḍarīyadhavalaṁ, niyayakulaṁ uttama kayaṁ maliṇaṁ
paramahilāe kaēṇaṁ, dhammahaaṇiyattacittēṇaṁ // PaumaCa.32

dhiddhī! ahō! akaja, mahilā naṁ tattha purisasōhāṇaṁ
avahariūṇa vaṇāō, ihā''ṇiyā mayaṇamūḍhēṇaṁ // PaumaCa.33

nasyassa mahāvīhī, kaḍhiṇā saggaggalā aṇayabhūmī
sariya va kuḍilahiyayā, vajēyavā havaï nārī // PaumaCa.34

nā paḍhamadivasantī, amaēṇa va majjha phusaï aṅgāī
sā parapasattacittā, upiyaṇijjā iha jāyā // PaumaCa.35

jaï vi ya icchēnja mamaṁ, saṁpaï ēsā vimukkasabbhāvā
taha vi na ya jāyaï ghiī, avamāṇasudūmiyamaṇassa // PaumaCa.36

bhāyā mē āsi nayā, vibhīsaṇō niyayamēva aṇukūlō
uvaēsaparō taïyā, na maṇō pīī samallīṇō // PaumaCa.37


[p. 408]
baddhā ya mahāsuhaḍā, annē vi vivāiyā pavaranōhā
avamāṇiō ya rāmō, saṁpaï mē kērisī pīī? // PaumaCa.38

jaï vi samappēmi aha, gamassa kivāe jaṇayanivartaṇayā
lōō duggahahiyaō, asattimantaṁ gaṇēhī mē // PaumaCa.39

iha sōha-garuḍakēū, saṁgāmē rāma-lakkhaṇē jiṇiuṁ
paramavibhavēṇa sīyā, pacchā tāṇaṁ samaṣpē haïṁ // PaumaCa.40

na ya pōrusassa hāṇī, ēva kaē nimmalā ya mē kittī
hōhaï samatthalōē, tamhā vavasāmi saṁgāma // PaumaCa.41

ēva bhaṇiṇa tō sō, niyayaghara patthiō mahiḍḍīō
sumaraï vēriyajaṇiya, dahavayaṇō parihavaṁ tāhē // PaumaCa.42

aha takakhaṇammi ruṭṭhō, japaï suggōvaaṅgaē ghēttu
mamjhāu dō vi addhē, karēmi iha candahāsēṇaṁ // PaumaCa.13

bhāmaṇḍalaṁ pi ghēttu, pācaṁ daḍhasaṅkalāhi suniṣaddhaṁ
mōggaraghāyāhihayaṁ, karēmi gayanōviyaṁ anja // PaumaCa.14

karavattēṇa mahasurya, phālēmiha kaṭṭhajantapaḍibaddhaṁ
mārēmi sēsamuhaḍē, lakvaṇarāmē pamōttūṇaṁ // PaumaCa.45

ēvaṁ nicchayahiyaē, nāē laṅkādivē nimittāī
nāyāi bahuvihāī, magahavaī anayavantāī // PaumaCa.46

akō āuhasarisō, parivēsō ambarē pharusavaṇṇō
naṭṭō sayalasamanthō, rayaṇīcandō bhaēṇēva // PaumaCa.47

jāō ya bhūmikampō, ghōrā nivaḍanti tattha nigghāyā
ukkā ya ruhiravaṇṇā, pubadisā cēva dippantī // PaumaCa.48

nālāmuhī sivā vi ya, ghōraṁ vāharaï uttaradisāē
hēsanti pharusavirasaṁ, kampiyagīvā mahāturayā // PaumaCa.49

hatthī raḍanti ghōraṁ, paṇantā vasumaī sahatyēṇaṁ
muñcanti nayaṇasalilaṁ, paḍimāō dēvayāṇaṁ pi // PaumaCa.50

vāsanti karayararavaṁ, riṭṭā vi ya diṇayaraṁ palōēntā
bhañjanti mahārukkhā, paḍanti sēlāṇa siharāī // PaumaCa.51

viulāī pi sarāī, sahasā sōsaṁ gayāi sabāī
vuṭuṁ ca ruhiravāsaṁ, gayaṇāō taḍayaḍārāvaṁ // PaumaCa.52

ēē annē ya bahū, uppāyā dāruṇā samuppannā
dēsāhivassa maraṇaṁ, sāhēnti na ēttha saṁdēhō // PaumaCa.53

nakkhattabalavimukkō, gahēsu añcantakuḍilavantēsu
vārijjantō vi tayā, aha kahaï raṇamuhaṁ māṇī // PaumaCa.54


[p. 409]
niyayanasabhābhīō, gāī bīrēkarasagaō dhīrō
satthāṇa vi jāṇantō, kajākajaṁ na lakvēi // PaumaCa.55

lāhivassa ēttō, naṁ hiyayatthaṁ tu kāraṇaṁ saī
sāhēmi tujha sēṇiya, muṇahi vigaha pamōttaṇaṁ // PaumaCa.56

jiṇiūṇa sattusēnnaṁ, mōttaṇa ya puttabandhavā sabaï
pavisāmi ṇa lakā haṁ, karēmi pacchā imaṁ kajaṁ // PaumaCa.57

sayalammi bharahavāsē, ukhāsēūṇa pāyacārā haṁ
bala-satti-kantijuttā, ṭhavēmi vijāharē bahavē // PaumaCa.58

jēṇēttha vaṁsē muradēvapujā, jiṇuttamā cakaharā ya rāmā
nārāyaṇā tibabalā mahappā, jāyanti tujhāmakittimantā // PaumaCa.60


iya paümacariē rāvaṇaciṁtābihāṇaṁ ēgaṇasattā pacvaṁ samattaṁ


---------------------------------------------------------------------
[ujjōyavihāṇapacvaṁ]

tatō sō dahavayaṇō, diyahē aïbhāsurē saha bhaḍēhiṁ
asthāṇī niviṭṭhō, indō iva riddhisaṁpannō // PaumaCa.1

varahāra-kaṇayakuṇḍala-maüḍālaṁkārabhūsiyasarīrō
pulayantō niyayasahaṁ, ahiyaṁ cintāvarō jāō | // PaumaCa.2

bhāyā ya bhāṇukaṇṇō, indaï ghaṇavāhaṇō mahaṁ puttā
hattha-pahanthā ya bhaḍā, ēttha pāsē na dīsanti // PaumaCa.3

tē tattha apēcchantō, ruṭṭō bhaḍabhiuḍibhāsuraṁ vayaṇaṁ
kāūṇa dēi diṭṭī, dahavayaṇō cakkarayaṇassa // PaumaCa.4

rōsapasarantahiyaō, āuhālā samujjaō gantaṁ
tāva ya samuṭṭhiyāī, sahasā aïduṇimitāī // PaumaCa.5

annēṇa vaccamāṇō, pahaō calaṇēṇa pāyamammammi
chinnō ya tassa maggō, puraō vi hu kiṇṭsappaṇa // PaumaCa.6

hā hā dhō! mā vaccasu, tassa suṇantamsa akusalā sadā
jāyā sahasuppāyā, saüṇā ajayāvahā bahavē // PaumaCa.7


[p. 410]
paḍiyaṁ ca uttarija, bhagaṁ vēruliyadaṇḍayaṁ chatta
tāhē kayañjaliuḍā, daïyaṁ mandōyarī bhaṇaï // PaumaCa.8

virahasariyāe sāmiya!, vumantī dukkhasalilabhīmāē
uttārēhi mahāyasa!, siṇēhahatthāvalambēṇaṁ // PaumaCa.9

anna pi muṇasu sāmiya!, maha vayaṇaṁ jaï vinēcchasi maṇēṇaṁ
ēvaṁ piya tujjha hiyaṁ, hōhaï kaḍuōsaha va jahā // PaumaCa.10

saṁsayatulaṁ balaggō, kiṁ vā saṁsayasi ṇāha! attāṇaṁ!
ummaggēṇa riyanta, dharēha cittaṁ samajjāya // PaumaCa.11

tuṅga vibhūsamu kulaṁ, salāhaṇijaṁ ca kuṇamu appāṇaṁ
appēhi bhūmigōyara-mahilā kalahassa āmūlaṁ // PaumaCa.12

vaharissa attaṇō vā, maraṇaṁ kāūṇa nicchayaṁ hiyaē
jujhijaï samaramuhē, taha vi ya kiṁ kāraṇaṁ tēṇaṁ? // PaumaCa.13

tamhā appēhi imā, sīyā rāmassa paṇayapīīē
parivālēhi vayaṁ taṁ, jaṁ gahiyaṁ muṇisayāsammi // PaumaCa.14

dēvēhi parigahiō, naï vi samō havaï bharahanāhēṇaṁ
taha vi akitti pāvaï, purisō paranārisaṅgēṇaṁ // PaumaCa.15

jō paranārīsu samaṁ, kuṇaï raī mūḍhabhāvadōsēṇaṁ
āsīvisēṇa samaya, kīlaï sō uggatēēṇaṁ // PaumaCa.16

hālāhala piva visaṁ, huyavahajālaṁ va paramapajjaliyaṁ
vagdhi va visamasōlā, ahiyaṁ vajjēha paramahilā // PaumaCa.17

indīvaraghaṇasāmō, gaviyahasiyaṁ dasāṇaṇō kāuṁ
bhaṇaï piyā sasivayaṇē, kiṁ va bhaya uvagayāsi tumaṁ // PaumaCa.18

na ya sō haṁ ravikittī, na cēva vijjāharō asaṇighōsō
na ya iyarō kō vi narō, jēṇa tuma bhāsasē ēvaṁ // PaumaCa.19

riupāyavāṇa aggī, sō haï lāhivō supaḍikūlō
na ya appēmi sasimuhī, sīyā mā kuṇasu bhayasakaṁ // PaumaCa.20

ēva bhaṇiyammitō sā, īsāvasamuvagayā mahādēvī
jaṁpaï sīyāe samaṁ, ki sāmiya! raïsuhaṁ mahasi? // PaumaCa.21

īsākōvēṇa taō, pahaṇaï kaṇṇuppalēṇa sā daïyaṁ
bhaṇaï ya guṇāṇurūvaṁ, kiṁ diṭṭa tīe sōhama // PaumaCa.22

kiṁ bhūmigōyarīē, kīraï ahiyaṁ kalāvihīṇāē.?
vijjāharīe samayaṁ, bhayasu pahū! nēhasaṁbandhaṁ // PaumaCa.23


[p. 411]
āṇavasu kērisī haṁ, hōmi pahū! nā tuma hiyayaïṭṭā
kiṁ sayalapāsyasirī?, ahavā vi murindavahusarisā? // PaumaCa.24

sō ēva bhaṇiyamētō, ahōmuhō lajjiō vicintēi
paramahilāsattō haï, akittilahuyattarṇa pattō // PaumaCa.25

aha sō vilakkhahasiyaṁ, kāūṇa ya bhaṇaï attaṇō kantaṁ
taṁ majjha hiyayaïṭṭā, ahiyaṁ annāṇa mahilāṇaṁ // PaumaCa.26

laddhapasāyāe taō, bhaṇiō mandōyarīe dahavayaṇō
kiṁ diṇayaramsa dōvō, dijaï vi hu maggaṇaṭṭāē? // PaumaCa.27

jāṇantō vi nayavihī, kaha vi pamāya gaō vihivasēṇaṁ
taha vi ya pabōhaṇīō, havaï narō annapurisēṇaṁ // PaumaCa.28

āsi purā muṇivasahō, viṇhū vēḍabaladdhisaṁpannō
siddhanta-gōiyāsu ya kiṁ na pāhaṁ tayā nīō? // PaumaCa.29

naï payaṇuō vi kīraï, majjha pasāō imaṁ bhaṇantīē
tō muñcamu nāha! tumaṁ, 'sīyā rāmassa hiyaïṭṭā // PaumaCa.30

tuha aṇumaēṇa sōyā, nēūṇaṁ rāhavaṁ pasāēmi
āṇēmi bhāgukaṇṇaṁ, puttā ya alaṁ raṇamuhēṇaṁ // PaumaCa.31

sō ēva bhaṇiyamēttō, jaṁpaï lakāhiyō paramaruṭṭō
lahu gaccha gaccha pāvē!, jattha muhaṁ tē na pēcchāmi // PaumaCa.32

ēva bhaṇiya pavuttā, suṇasu paha! bahujaṇēṇa jaṁ siḍhēṁ
halahara-cakaharāṇaṁ, jamma paḍivāsudēvāṇaṁ // PaumaCa.33

āsi tiviṭṭha duviṭa , sayaṁbhu purisōtamō purisasīhō
purisavarapuṇḍarīō, dattō vi hu kēsavā paē // PaumaCa.34

ayalō vijaya subhaddō ya suppahō taha sudarisaṇō cēva
āṇanda nandaṇō vi ya, imē vi haliṇō vaïkantā // PaumaCa.35

aha bhārahammi vāsē, ēē bala kēsavā vaïkantā
saṁpaï vadr̥nti imē, rāhava-nārāyaṇā lōē // PaumaCa.36

ēēhi tāragāī, paḍisat ghāiyā tikhaṇḍavaī
saṁpaï sāmi viṇāsaṁ, tuhamavi gantuṁ samucchahasi // PaumaCa.37

bhōttūṇa kāmabhōē, purisā jē saṁjamaṁ samaṇupattā
tē navari bandaṇijjā, havanti dēvā-'surāṇaṁ pi // PaumaCa.38

tamhā tumē vi sāmiya!, bhuttaṁ ciya uttamaṁ visayasōkkhaṁ
bhamiō ya jasō lōē, saṁpaï dikkhaṁ pavajāsu // PaumaCa.39


[p. 412]
ahavā aṇubbayadharō, hōūṇaṁ sōla-saṁjamābhiraō
dēva-gurubhattijuttō, dahamuha! dukkhakkhayaṁ kuṇasu // PaumaCa.40

aṭṭhārasahi dasāṇaṇa!, jubaïsahassēhi jō tumaṁ titti
na gaō aṇaṅgamūḍhō sō kaha ēkāe vañcihisi! // PaumaCa.41

iha sayalajīvalōē, visayasuhaṁ muñjiuṁ mucirakālaṁ
jaï kōi gaō titti, purisō taṁ mē samuddisasu // PaumaCa.42

tamhā imaṁ mahājasa!, visayamuī appasōkkhabahudukkhaṁ
vajēhi vajaṇijaṁ, paramahilāsaṁgama ēvaṁ // PaumaCa.43

bahubhaḍakhayaṁkarēṇaṁ, dēva! na kajaṁ imēṇa jujjhēṇaṁ
baddhañjalimaüḍā haï, paḍiyā vi hu tujjha pāēm // PaumaCa.44

hasiūṇa bhaṇaï vōrō, uṭṭahi kisōyarī : bhaübēyaṁ
mā vaccasu pasayacchī!, nāmēṇaṁ vāsudēvāṇaṁ // PaumaCa.45

baladēva-vāsudēvā, hanti bahavō ihaṁ bharahavāsē
taha vi ya ki saṁjāyaï, siddhī khalu nāmamēttēṇaṁ? // PaumaCa.46

rahanēuranayaravaī, jaha indō'ṇibaī maē nīō
taha ya imaṁ kīrantaṁ, pēcchamu nārāyaṇaṁ sigdhaṁ // PaumaCa.47

bhaṇiūṇa ghayaṇamēyaṁ, samayaṁ mandōyarīe dahavayaṇō
kīlaṇaharaṁ paviṭṭhō, tāva ya atthaṁ gaō sūrō // PaumaCa.48

atthāyammi diṇayarē, saṁjhāsamaē samāgaē santē
maülēnti kamalayāī, virahō cakkāryāmahuṇāṇaṁ // PaumaCa.49

jāē paōsasamaē, pajaliē rayaṇadīviyānivahē
lakāpurī vibhāyaï, mērussa va cūliyā cēva // PaumaCa.50

pēsijaï juvaïjaṇō, viraïjaï maṇḍaṇaṁ piyayamāṇaṁ
mōhaṇamuhaṁ mahijjaï, maïra ciya pijjaï pasannā // PaumaCa.51

kā vi piyaṁ varajuvaī, avagr̥hēūṇa bhaṇaï candamuhō
api ēka pi ya rati, māṇēmu tumē samaṁ sāmi! // PaumaCa.52

annā puga mahumattā, varakusumasuyandhagandhariddhillā
paḍiyā piyassa aṅka, navakisalayakōmalasarīrā // PaumaCa.53

kā vi ya apōḍhabuddhī, bālā daïēṇa pāiyā sīdhu
pōḍhattaṇaṁ pavanā, takvaṇamēttaṇa caḍukammaṁ // PaumaCa.54

jaha naha valaggaï maō, juvaīṇaṁ mayaṇamūḍhahiyayāṇaṁ
taha tad vaḍhaï rāō, lajjā dūraṁ samōsaraï // PaumaCa.55

aṇudiyahamaṇiyamāṇā, pabhāiē jāṇiūṇa saṁgāmaṁ
dhaṇavirahabhīyahiyayā, avagūhaï piyayamaṁ dhaṇiyaṁ // PaumaCa.56


[p. 413]
vijāharamihuṇāī, kīlanti gharē gharē jahicchāē
uttarakurūmu najaï, vaḍḍiyanēhāṇurāgāī // PaumaCa.57

vīṇāi-vaṁsa-tisariya-nāṇāvihagīya-vāiyaravēṇaṁ
jaṁpaï va mahānayarī, mahānayarī, jaṇēṇa ulāvamantēṇaṁ // PaumaCa.58

tambōla-phulla-gandhāipamu dēhāṇulēvaṇasāmu
ēva viṇiōyaparamō, lōgō mayaṇussavē taïyā // PaumaCa.59

laṅkāhivō vi ētō, niyayaṁ antēuraṁ niravasēsaṁ
sammāṇēi mahappā, ahiyaṁ mandōyarī dēvī // PaumaCa.60

ēvaṁ muddēṇa rayaṇī, vōlīṇā āgayā'ruṇacchāyā
saṁgōya-nr̥rasadō, bhavaṇē bhavaṇē pavitthariō // PaumaCa.61

tāva ya cakkāyārō, divasayarō umgaō kamalabandhū
kaha kaha vipaṇaïṇijaṇaṁ, saṁthāniya dahamuhō bhaṇaï // PaumaCa.62

sannāhasamarabhērī, pahaṇaha tūgaī mēhaghōsāī
raṇaparihalthucchāhā, hōha bhaḍā! mā cirāvaha // PaumaCa.63

tassa vayaṇēṇa simbaṁ, narēhi payā taō mahābhērī
saddaṇa tēṇa suhaḍā, sannaddhā sayalabalasahiyā // PaumaCa.64

mārījī vimalābhō, vimalaghaṇō nandaṇī muṇandō ya
muhaḍō ya vimalacandō, annē vi ya ēbamāīyā // PaumaCa.65

tugāmu rahavarēsu ya, pavayasarisēmu mattatthīm
saraha-vara-kasarīsu ya, varāha-mahisamu āmadā // PaumaCa.66

asi-kaṇaya-cāva-khēḍaya-camunandaya-caka-tōmaravihatthā
dhaya-chattabaddhacindhā, amurā iva dappiyāḍōvā // PaumaCa.67

niṣphiḍiūṇa pavattā, suhaḍā laṅkāpurōga raṇasarā
ūsisiyāyavattā, saṁpēlōpēla kuṇamāṇā // PaumaCa.68

bahutr̥niṇāpaṇaṁ, hayahasiya gajigaṇa hatthīṇaṁ
phuṭṭaï va ambaratalaṁ, vimukapāikanāparṇa // PaumaCa.69

aha tē rakkhasamuhaḍā, sannaddhā gyaṇamaüḍakayasōhā
vacantā gayaṇayalē, chajjanti ghaṇā iva savina // PaumaCa.70

mahābhaḍā kavaïyadēhabhr̥saṇā, samantaō turaya-gaïndasaṁkulā
sajjāuhā diṇayaratēyasannihā, viṇiggayā vimalanasāhilāsiṇō // PaumaCa.71


iya paramāraṇa ujjōyavihāgaga nāma mattaraṁ pañvaṁ samattaṁ


---------------------------------------------------------------------

[p. 414]
[lakkhaṇarāvaṇajujmapavvaṁ]

aha sō rakkhasanāhō, kamēṇa āpucchiūṇa ghariṇīō
kōhaṁ samubahantō, viṇiggaō niyayanayarīō // PaumaCa.1

indaṁ nāma raha sō, pēcchaï bahurūviṇīe nimmaviya
vivihāuhāṇa puṇṇaṁ, dantisahassēṇa saṁjurī // PaumaCa.2

aha tē mattagaïndā, ērāvaṇasannibhā caüvisāṇā
gēruyakayaṅgarāyā, ghaṇṭāsu ya kalayalārāvā // PaumaCa.3

aha sō mahārahaṁ taṁ, ārūḍhō kēumaṇḍaṇāḍōvaṁ
āharaṇabhūsiyaṅgō, indō iva riddhisaṁpannō // PaumaCa.4

tassa vilaggassa rahē, samūsiyaṁ candamaṇḍalaṁ chattaṁ
gōkhīra-hāradhavalaṁ ca udhuyaṁ cāmarājuyalaṁ // PaumaCa.5

paḍapaḍaha-saṅkha-kāhala-muiṅga-tilamā-gahīrapaṇavāṇaṁ
paharya pahāṇatūra, palayamahāmēhanigyōsaṁ // PaumaCa.6

appasarisēhi samaya, dasahi sahassēhi khēyarabhaḍāṇaṁ
surasarisavikkamāṇaṁ, raṇakaṇḍū uvahantāṇaṁ // PaumaCa.7

ēyantarammi paümō, pucchaï muhaḍā susēṇamāīyā
bhō bhō! kahēha ēsō, dīsaï kavaṇō nagavarindō? // PaumaCa.8

aliulatamālanīlō, jambūnayavivihasiharasaṁghāō
cañcalataḍicchaḍālō, najaï mēhāṇa saṁghāō // PaumaCa.9

tō bhaṇaï jambuvantō, sāmiya! bahurūviṇīe vijjāē
sēlō kaō mahantō, dīsaï lāhivō ēsō // PaumaCa.10

jambūṇayassa vayaṇaṁ, sōūṇaṁ bhaṇaï lakkhaṇō ēttō
āṇēha garuḍakēḍa, mahārahaṁ mā cirāvēha // PaumaCa.11

aha tattha mahābhērō, samāhayā'ṇēyatūrasamasahiyā
saddēṇa tī' sigdhaṁ, sannaddhā kaïvarā sadhē // PaumaCa.12

asi-kaṇaya-cakka tōmara-nāṇavihapaharaṇā-''varaṇahatthā
rumbhanti pavayajōhā, raṇaparihatthā sakantāhiṁ // PaumaCa.13

sumahuravayaṇēhi taō, saṁthāviya kaïvarā paṇaïṇīō
sannaddhāuhapamuhā, paümasayāsaṁ samallīṇā // PaumaCa.14


[p. 415]
rāmō rahaṁ vilaggō, kēsarijutaṁ nibaddhatōṇīraṁ
lacchōharō vi ēvaṁ, ārūḍhō sandaṇaṁ garuḍaṁ // PaumaCa.15

bhāmaṇḍalamāīyā, annē vi mahāmaḍā kavaïyagā
raha gaya-turayārūḍhā, saṁgāmasamujayā jāyā // PaumaCa.16

ēvaṁ kaïbalasahiyā, sannaddhā paümanāha-sōmittī
sēṇiya! viṇiggayā tē, jujjhatthē vāhaṇārūḍhā // PaumaCa.17

jantāṇa tāṇa saüṇā, mahuraṁ ciya vāharanti supasatthaṁ
sāhanti nicchaēṇaṁ, parājaya cēva āṇandaṁ // PaumaCa.18

dahaṇa sattusēna, ējantaṁ rāvaṇō taō ruhō
niyayabalēṇa samaggō, vāhēi rahaṁ savaḍahut // PaumaCa.19

gandhaba-kinnaragaṇā, accharasāō nahaṅgaṇatyāō
muñcanti kumumavāsa, dōsu vi sēnnēsu suhaḍāṇaṁ // PaumaCa.20

viyaḍaphara-phalaya-khēḍaya-vasu-nandayagōviēsu aṅgēsu
pavisanti samarabhūmi, caladiṭṭhī paḍhamapāikā // PaumaCa.21

āsēsu kuñjarēsu ya, kēi bhaḍā rahavarēsu ārūḍhā
nāṇāuhagahiyakarā, ābhiṭṭā saharisucchāhā // PaumaCa.22

sara-asara-satti-sabala-phalihasilā-sēla-mōggarasayāī
varamuhaḍapattiyāī, paḍanti nōhē vahantāī // PaumaCa.23

khaggēhi kēi suhaḍā, saṁgāmē vāvaranti calahatthā
annē ya gayapahāraṁ, dēnti samatthāṇa nōhāṇaṁ // PaumaCa.24

sōsagahiēkamēkā, annē churiyāpahārajajariyā
dappēṇa samaṁ jīyaṁ, munti dēhaṁ ca mahivaḍhē // PaumaCa.25

khajanti dharaṇipaḍiyā, vāyasa-gōmāu-giddhanivahēṇaṁ
ōyaḍḍiyantaruṇḍā, mahira vasākaddamanibuhā // PaumaCa.26

hatthī hatthīṇa samaṁ, jujjhaï rahiō samaṁ rahatthēṇaṁ
turayabalaggōsuhaḍō, turayārūdaṁ vivāēi // PaumaCa.27

asi-kaṇaya-caka-tōmara-annōnnāvaḍiyasatthaghāyamgī
aha takkhaṇammi jāō, saṁgāmō suhaḍaduṣisahō // PaumaCa.28

ummēṇṭhā mattagayā, bhamanti turayā''savāraparimukkā
bhajanti sandagavarā, chinjanti dhayā kaṇayadaṇḍā // PaumaCa.29


[p. 416]
khaṇakhaṇakhaṇa ti saddō, katthaï khaggāṇa āvaḍantāṇaṁ
visihāṇa taḍataḍaravō, nivaḍantāṇaṁ gayaṅgēsu // PaumaCa.30

maṇikuṇḍalujalāiṁ, paḍanti sīmāī maüḍacindhāī
nacanti kabandhāī, ruhiravasālittagattāiṁ // PaumaCa.31

annō annē pahaṇaï, annō annaṁ bhuyābalummattī
āyaḍḍiūṇa nihaṇaï, jōhā jōhaṁ karō kariṇō // PaumaCa.32

ubhayavalēsu bhaḍēhi, uppayanivayaṁ raṇē karēntēhiṁ
gayaṇagaṇaṁ niruddhaṁ, pāusakālē va mēhēhiṁ // PaumaCa.33

ēyārisammi jujjhē, muya-sāraṇamāiēsu suhaḍēsu
mārōjīṇa ya bhaggaṁ, sēnnaṁ ciya vāṇarabhaḍāṇaṁ // PaumaCa.34

sirisēlēṇa balēṇa ya, bhūryānaṇāpaṇa taha ya nōlaṇaṁ
kumuyāivāṇarēhi, bhaggaṁ ciya rakkhasāṇīyaṁ // PaumaCa.35

mundō kumbha nimumbhō, vikkama kamaṇō ya jambumālī ya
mayaraddhaō ya mūrō, asaṇinighāyāiṇō suhaḍā // PaumaCa.36

ēē. raksvasavasabhā, niyayabalucchāhakāraṇujjuttā
vāṇarabhaḍēhi samaya, jujhaṁ kāūṇa āḍhattā // PaumaCa.37

bhuyavarabalasammēyā, viyaḍā kuḍilaṅgayā susaṁṇā ya
caṇḍummiyaṅgayāī, samuṭṭiyā kaïvarā ēē. // PaumaCa.38

rakkhasa-kaïddhayāṇaṁ, jujhaṁ aïdāruṇaṁ samāvaḍiyaṁ
annōnakaraggāhaṁ, ghaṇasatthapaḍantasaṁghāyaṁ // PaumaCa.39

ēyantarammi haṇuō, gayavarajutaṁ rahaṁ samāhium̐
lōlēi rakkhasabalaṁ, paümasaraṁ caïva mattagaō // PaumaCa.40

ēkaṁṇa tēṇa saṁṇiya!, sūrēṇa mahābalaṁ nisiyarāṇaṁ
gamyapahārābhihayaṁ, bhayajaragahiyaṁ kayaṁ sarva // PaumaCa.41

taṁ pēcchiūṇa sēnnaṁ, bhayavihalavisaṁṭulaṁ maō ruṭṭhō
haṇuyamsa samāvaḍiō, muścantō āuhasayāī // PaumaCa.42

sirisēlēṇa vi siggha, āyaṇṇāūriṇasu bāṇēsu
kañcaṇarahō vicittō, tukō mayasantiō bhamgō // PaumaCa.43

annaṁ rahē vilaggō, mayarāyā jujjhiuṁ samāḍhattō
sō vi ya sirisēlēṇaṁ, bhaggō nisiyaddhayandēhiṁ // PaumaCa.44

viraha daṭṭaṇa marya, dasāṇaṇō'ṇēyarūvavijāē
sigdhaṁ viṇimmiya rahaṁ, samuramsa taō samappēi // PaumaCa.45

sō tattha sandaṇavarē, āruhiūṇaṁ maō sarasaēhiṁ
virahaṁ karēi haṇuyaṁ, takkhaṇamētēṇa āruṭṭō // PaumaCa.46


[p. 417]
ālōiūṇa haṇuya, viraha aha dhāiō jaṇayaputtō
tassa vi ya sandaṇavarō, maraṇa bhaggō saravarēhiṁ // PaumaCa.17

sayamēva vāṇaravaī, samuḍiō tassa rōsapajjaliō
sō vi maēṇa nirasthō, kaō ya dharaṇīyalē paḍiō // PaumaCa.48

ēttō maēṇa samaya, bihīsaṇō jujjhiuṁ samāḍhattō
chinnakavayā-''yavattō, kaō ya bāṇāhayasarīrō // PaumaCa.49

payalantaruhiradēhaṁ, bihīsaṇaṁ pēcchiṇa paümābhō
kēsarirahaṁ vilamgō, chāēi mayaṁ sarasapahiṁ // PaumaCa.50

rāmasaraniyaraghatthaṁ, bhayavihalavisaṁḍulaṁ mayaṁ daha,
sayamēva raksvasavaī, samudriō kōhapajjaliō // PaumaCa.51

sō lakkhaṇēṇa diṭṭō, bhaṇiō rē duṭa! majjha purahuttō
ṭhā-ṭhāhi pāva takkara!, jā tē jīyaṁ paṇāsēmi // PaumaCa.52

aha bhaṇaï lakkhaṇaṁ sō, kiṁ tē haṁ rāvaṇō amuyapubō
nissēsapuhaïnāhō, uttamadivārahō lōē? // PaumaCa.53

anja vi muñcasu sīyaṁ, ahavā cintēhi niyayahiyaēṇaṁ
kiṁ rāsahassa sōhaï, dēhē raïyā vijayaghaṇṭā? // PaumaCa.54

dēvā-'suraladdhajasō, ahayaṁ tēlōkpāyaḍapayāvō
saha bhūmigōyarēṇaṁ, ahiṁyaṁ lajjāmi jujhantō // PaumaCa.55

naï vā karēhi jujhaṁ, niviṇṇō niyayajīviyavaṇaṁ
tō ṭhāhi savaḍahuttō, visahamu maha santiyaṁ paharaṁ // PaumaCa.56

tō bhaṇaï lacchinilaō, jāṇāmi pahuttaṇaṁ tuma sabaṁ
nāsēmi aja sigdhaṁ, ēyaṁ tē gajiyaṁ garuyaṁ // PaumaCa.57

ēvaṁ bhaṇiuṁ sarōsō, cāvaṁ ghēttaṇa bāṇanivahēṇaṁ
chāēūṇa pabattō, tuṅga piva pāusē mēhō // PaumaCa.58

jamadaṇḍasannihēhiṁ, sarēhi lacchīharō gayaṇamaggē
valaparihatthucchāhō, dahamuhabāṇē nivārēi // PaumaCa.59

dasarahaputtaṇa kaō, rayaṇāsavanandaṇō viyaliyatthō । tāhē muyaï daṇubaī,
āruṭṭhō vāruṇaṁ atthaṁ // PaumaCa.60

taṁ lakkhaṇō khaṇēṇaṁ, nāsēi samīraṇatthanōpaṇaṁ
muñcaï lakkāhivaī, aggēyaṁ dāruṇaṁ atthaṁ // PaumaCa.61

nālāsahassapaüraṁ, dahamāṇaṁ taṁ pi lacchinilaēṇaṁ
dhārāsarēhi siggha, vijjhaviyaṁ vāruṇatthēṇaṁ // PaumaCa.62


[p. 418]
aha tassa rakkhasatthaṁ, visajjiya rāvaṇēṇa aïghōraṁ
dhammatyēṇa paṇāsaï, taṁ dasarahanandaṇō sigdhaṁ // PaumaCa.63

lacchīharēṇa sēṇiya!, visajiya indharṇa mahāsatthaṁ
paḍiindhaṇēṇa nīya, disōdisiṁ rakkhasindēṇaṁ // PaumaCa.64

aha rāvaṇēṇa sigdhaṁ, tamanivahatthandhayāriyadisōhaṁ
vimalaṁ karēi taṁ pi ya, divāyaratyēṇa sōmittī // PaumaCa.65

phaṇimaṇikiraṇujaliyaṁ, uragatthaṁ rāvaṇēṇa vikkhittaṁ
taṁ lakkhaṇēṇa nīyaṁ, dūraṁ garuḍatthanōēṇaṁ // PaumaCa.66

muñcaï viṇāyagatthaṁ, rakkhasaṇāhassa lakkhaṇō samarē
taṁ vāraï mahappā, tikūḍasāmī mahatyēṇaṁ // PaumaCa.67

bhaggē viṇāyagatthē, sarēhi lacchīharō tikūḍavaī
chāēi sēnnasahiyaṁ, sō vi ya taṁ bāṇavarisēṇaṁ // PaumaCa.68

saṁgāmasūrā jaṇiyāhimāṇā, jujjhanti annōnnanayatthacittā
ghōrā narā nēva gaṇanti satthaṁ, na māruyariṁga vimalaṁ pi bhāṇuṁ // PaumaCa.69


iya paümacariē lakkhaṇa-rāvaṇajujmaṁ nāma ēgasattaraṁ pavvaṁ samattaṁ


---------------------------------------------------------------------
[cakkarayaṇuppattipatra]

khinnāṇa dijjaï jalaṁ, tisābhibhūyāṇa sīyalaṁ surahiṁ
bhattaṁ ca bahuviyappaṁ, asaṇakilantāṇa muhaḍāṇaṁ // PaumaCa.1

siñcanti candaṇēṇaṁ, suhaḍā vaṇavēyaṇāpariggahiyā
āsāsijjanti puṇō, dēhuvagaraṇēsu bahuēsu // PaumaCa.2

lāhivēṇa samaya, sōmittisuyassa vaṭṭaē jujhaṁ
vivihāuhavicchaṅka, vimhayaṇijja suravarāṇaṁ // PaumaCa.3

gandhavakinnaragaṇā, accharasahiyā nahaṭṭiyā tāṇaṁ
muścanti kusumavāsaṁ, sāhukkārēṇa vāmīsaṁ // PaumaCa.4


[p. 419]
vijāharassa tāva ya, duhiyāō candavaddhaṇassa nahē
dibavimāṇatthāō, aṭṭa aṇōō suruvāō // PaumaCa.5

mayaharayaparimiyāō, kannāō accharēhi bhaṇiyāō
sāhēha kassa tumhē, duhiyāō ihaṁ pavannāō? // PaumaCa.6

sāhanti tāṇa tāō, amha piyā candabaddhaṇō nāma
vaïdēhīsaṁvaraṇē, duhiyāsahiō gaō mihilaṁ // PaumaCa.7

sō lakkhaṇassa amhē, dāūṇaṁ patthiō niyayagēhaṁ
tattō pabhūi ēsō, hiyāmma avaṭṭiō niyayaṁ // PaumaCa.8

sō ēsa mahāghōrē saṁgāmē saṁsayaṁ samāvannō
na ya najaï kaha vi imaṁ, hōhaï duhiyāō? tēṇa'mhē // PaumaCa.9

lacchīharassa ētthaṁ, nā hōhī hiyayavallahassa gaī
sā amhāṇa vi hōhī, niyamā aṭṭaṇha vi jaṇīṇaṁ // PaumaCa.10

sōūṇa tāṇa sada, uḍumuhō lakkhaṇō palōyantō
bhaṇiō ya bāliyāhiṁ, siddhatyō hōhi kajēsu // PaumaCa.11

sōūṇa tāṇa saī, tāhē saṁbharaï dahamuhō atthaṁ
siddhatthanāmadhēyaṁ, ghattaï lacchīharasmuriṁ // PaumaCa.12

rāmaṇi dvēṇa taō, taṁ vigyaviṇāyaganthanōēṇaṁ
nīyaṁ vihalapayāvaṁ, saṁgāmamuhē abhīēṇaṁ // PaumaCa.13

jaṁ jaṁ muścaï atthaṁ, taṁ taṁ chēttr̥ṇa lakṣaṇō dhōrō
chāēi saravarēhi, ravi va sayalaṁ disāyakaṁ // PaumaCa.14

patthantarammi sēṇiya!, bahurūvā āgayā mahāvijjā
laṅkāhivassa nāyā, sannihiyā tattha saṁgāmē // PaumaCa.15

aha lakavaṇēṇa chinnaṁ, sīsaṁ lavāhivassa saṁbhyaṁ
chinnaṁ puṇō puṇō ciya, uppajjaï kuṇḍalābharaṇaṁ // PaumaCa.16

chinnammi uttimaṅgē, ēkkē dō hōnti uttimaṅgāī
ukkattiēmu tēmu ya, duguṇā duguṇā havaï vuḍḍī // PaumaCa.17

chinnaṁ ca bhuyājuyalaṁ, dōṇṇi vi juyalāī hōnti bāhāṇaṁ
chinnamu tamu vi puṇō, jāyaï duguṇā bhuyātruḍḍī // PaumaCa.18

varamaüḍamaṇḍipahi, sirēhi chinnēhi nahayalaṁ channaṁ
kēūrabhūsiyāsu ya, bhuyāyu ēvaṁ ca savisasaṁ // PaumaCa.19

asi-kaṇaya-caka tōmara-kuntāiaṇēyasatthasaṁghāē
muñcaï rakkhasaṇāhō, bahuvivāhāsahassēhiṁ // PaumaCa.20


[p. 420]
taṁ lakkhaṇō vi ēntaṁ, āuhanivahaṁ sarēhi chēttarṇa
chāēūṇa pavattō, paḍisattuṁ bāṇanivahēṇaṁ // PaumaCa.21

ēkaṁ ca dōṇi tiṇṇi ya, cattāri ya pañca dasa sahassāī
lakkhaṁ sirāṇa chindaï, arissa nārāyaṇō sigdhaṁ // PaumaCa.22

nivaḍantaēmu sahasā, bāhāsahiēsu uttimaṅgēsu
channaṁ ciya gayaṇayalaṁ, raṇabhūmī cēva savisēsaṁ // PaumaCa.23

naṁ na siraṁ sabāī, uppajjaï rāvaṇassa dēhammi
taṁ taṁ sarēhi sabaṁ, chindaï lacchīharō sigdhaṁ // PaumaCa.24

rāvaṇadēhukkattiya-payalantuddāmaruhiravicchadu
jāyaṁ ciya gayaṇayalaṁ, sahasā saṁjhāruṇacchāyaṁ // PaumaCa.25

payalantasēyanivahō, baṇiyamahāyāsadīhanīsāsō
cintēi sēṇiya! taō, cakaṁ lakāhivō ruṭō // PaumaCa.26

vēruliyasahassāraṁ, mōttiyamālāulaṁ rayaṇacittaṁ
candaṇakayacacirka, samacciyaṁ surabhikusumēhiṁ // PaumaCa.27

sarayaravisarisatēyaṁ, palayamahāmēhasarisanigyōsaṁ
cintiyamēttaṁ carka, sannihiyaṁ rāvaṇassa karē // PaumaCa.28

kinnara-kiṁpurisagaṇā, vissāvasu-nārayā saha'ccharasā
mōttaṇa samarapēkvaṁ, bhaēṇa dūraṁ samōsariyā // PaumaCa.29

taṁ cakkarayaṇahatthaṁ, dasāṇaṇaṁ bhaṇaï lakkhaṇō dhīrō
jaï kāi asthi sattī, paharasu mā ṇē cirāvēsu // PaumaCa.30

sō ēva bhaṇiyamēttō, ruṭṭō ta bhāmiūṇa maṇavēgaṁ
muñcaï palayakaṇihaṁ jayasaṁsayakāraṇaṁ cakaṁ // PaumaCa.31

daṭṭaṇa ya ējantaṁ, cakkaṁ savaḍammuhaṁ ghaṇaniṇāyaṁ
āḍhattō sōmittī, vārēuṁ taṁ sarōhēṇaṁ // PaumaCa.32

vajjāvattēṇa ya naṁgalēṇa paümō nivāraṇujjattō
suggīvō vi gayāē, pahaṇaï bhāmaṇḍalō asiṇā // PaumaCa.33

vārēūṇa pavattō, sūlēṇa vihīsaṇō mahantēṇaṁ
haṇuō vi mōggarēṇaṁ, suggīvasuō kuṭhārēṇaṁ // PaumaCa.34

sēsā vi sēsapaharaṇa-saēmu samajōhiuṁ samāḍhattā
taha vi ya nivāriuṁ tē, asamatthā vāṇarā sarvē // PaumaCa.35

taṁ āuhāṇa nivahaṁ, bhantūṇa samāgayaṁ mahācakaṁ
saṇiyaṁ payāhiṇēuṁ, ahiṭṭhiyaṁ lakkhaṇassa karē // PaumaCa.36


[p. 421]
parē bhavē sukayaphalēṇa māṇavā, mahiḍḍiyā iha bahusōkkhabhāyaṇā
mahāraṇē jayasiriladdhasaṁpayā, sasī jahā vimalapayāvapāyaḍā // PaumaCa.37


ii paümacariē pakaravaṇuppattī nāma bāvattaraṁ pavvaṁ samattaṁ


---------------------------------------------------------------------
[dahavayaṇavahavihāṇapavvaṁ]

uppannacakkarayaṇaṁ, daṭṭaṇaṁ lakṣaṇaṁ pavayajōhā
ahiṇandiyā samatthā, bhaṇanti ēkkamēkēṇaṁ // PaumaCa.1

ēyaṁ taṁ phuḍaviyaḍaṁ, aṇantaviriēṇa jaṁ purā bhaṇiyaṁ
jāyaṁ saṁpaï sabaṁ, kajaṁ bala kēsavāṇaṁ tu // PaumaCa.2

nō ēsa cakkapāṇī, sō vi ya nārāyaṇō samuppannō
sīharahammi vilamgō ēsō puṇa hōi baladēvō // PaumaCa.3

ēē mahāṇubhāvā, bhārahavāsammi rāma-sōmittī
baladēva-vāsudēvā, uppannā aṭṭamā niyamā // PaumaCa.4

dadrūṇa cakkapāṇi, sōmittī rāmaṇō vicintēi
taṁ saṁpaï saṁpannaṁ, agantaviriēṇa jaṁ bhaṇiyaṁ // PaumaCa.5

ṭṭhaṇa āyavattaṁ, jassa raṇē sayalagayaghaḍāḍōbā
bhajanti gvēyarabhaḍā, bhayavihalavisaṁṭhulā sat // PaumaCa.6

sāyarasalilasamatthā, himagirivijatthalī puhaïnārī
āṇāpaṇāmakārī, dāsi va mahaṁ vasē āsi // PaumaCa.7

sō haṁ maṇuēṇa kaha, jiṇiūṇā''lōiō dasaggīvō?
vaṭṭaï imā avasthā, ki na hu acchērayaṁ ēyaṁ? // PaumaCa.8

ghiddhi! ti rāyalacchī, adīhapahī muhuttaramaṇijjā
paricaïūṇā''ḍhattā, ēkapaṇa dujaṇasahāvā // PaumaCa.9


[p. 422]
kiṁpāgaphalasaricchā, bhōgā pacchā havanti visakaḍayā
bahudukkhadōggaïkarā, sāhūṇaṁ garahiyā niścaṁ // PaumaCa.10

bharahāimahāpurisā, dhannā jē ujjhiūṇa rāyasiriṁ
nikkhantā cariya tavaṁ, sivamayalamaṇuttaraṁ pattā // PaumaCa.11

sō kaha mōhēṇa jiō, ahayaṁ saṁsāradīhajaṇaēṇaṁ?
kiṁ vā marēmi iṇhi, uvaṭṭiē paḍibhaē ghōrē? // PaumaCa.12

daṭhūṇa cakkahatthaṁ, sōmittiṁ rāvaṇō savaḍahutta
mahuravayaṇēhi ēcō, bihōsaṇō bhaṇaï dahavayaṇaṁ // PaumaCa.13

aja vi ya majjha vayaṇaṁ, kuṇasu paha! jāṇiūṇa u.pahiyaṁ
tuhu paümapasāēṇaṁ, jīvasu sīyaṁ samappēntō // PaumaCa.14

sā cēva tujjha lacchō, ēva kuṇantassa āuyaṁ dīhaṁ
havaï niyamēṇa rāvaṇa!, narassa iha māṇabhaṅgēṇaṁ // PaumaCa.15

ēkkōyarassa vayaṇaṁ, avagaṇēūṇa rāvaṇō bhaṇaï
rē tujjha bhūmigōyara!, gavaṁ ciya dāruṇaṁ jāyaṁ // PaumaCa.16

tāva ya gajanti gayā, jāva na pēcchanti ahimuhāvaḍiyaṁ
dāḍhāviḍambiyamuha, viyaḍanaḍābhāsuraṁ sīha // PaumaCa.17

rayaṇāsavassa puttō, ayaṁ sō rāvaṇō viniyasat
dāvēmi tuha avatthaṁ, jīyantayarī niruttēṇaṁ // PaumaCa.18

bhaṇiō ya lakkhaṇēṇaṁ, kiṁ vā bahuēhi bhāsiyahiṁ
uppannō tujya arivū , hantā nārāyaṇō ahayaṁ // PaumaCa.19

nivāsiyasa taïyā, piyarēṇaṁ vaṇaphalāsiṇassa mayā
nārāyaṇattaṇaṁ tē, vināyaṁ dōhakālēṇaṁ // PaumaCa.20

nārāyaṇō niruttaṁ, hōhi tuma ahavaṁ kō vi annō vā
iha tujjha māṇabhaṅga, karēmi nissaṁsayaṁ ajaṁ // PaumaCa.21

aïganviō si lakkhaṇa, hatthavilaggēṇimēṇa cakkēṇaṁ
ahavā hōi khalēṇa vi, mahūsavō pāyayajaṇassa // PaumaCa.22

cakkaṇa khayarēhi ya, samaya saturaṅgamaṁ saha rahēṇaṁ
pēsēmiha pāyālē, kiṁ ca bahuttēṇa bhaṇiēṇaṁ? // PaumaCa.23

sō ēvamaṇiyamētō, cakaṁ nārāyaṇō bhamāḍēuṁ
pēsēi paḍivahēṇaṁ, laṅkāhivaïssa āruṭṭō // PaumaCa.24

ālōisaṇa ēntaṁ, cakaṁ ghaṇaghōsabhīsaṇaṁ dittaṁ
sara-jhasara-mōggarēhi, ujjuttō taṁ nivārēuṁ // PaumaCa.25


[p. 423]
rubbhantaṁ pi ahimuha, taha vi samaliyaï cakkarayaṇaṁ taṁ
puṣṇāvasāṇasamaē, sēṇiya! maraṇē uvagayammi // PaumaCa.26

aïmāṇiṇassa ēttō, lāhivaïssa ahimuhassa raṇē
cakkēṇa tēṇa siggha, chinnaṁ vacchatthalaṁ viula // PaumaCa.27

caṇḍāṇilēṇa bhaggō, tamālaghaṇakasiṇaaliulāvayavō
añjaṇagiri paḍiō, dahavayaṇō raṇamahōvaḍhē // PaumaCa.28

suttōba kusumakēū, najaï dēvō va mahiyalē paḍiō
rēhaï lakāhibaī, atthagiritthō va divasayarō // PaumaCa.29

ēttō nisāyaravalaṁ, nihayaṁ daṭṭhūṇa sāmiyaṁ bhaggaṁ
vivarammuhaṁ payarṭa, saṁpēllōppēlla kuṇamāṇa // PaumaCa.30

jōhō turaṅgamēṇaṁ, pēllijjaï rahavarō gēyavarēṇaṁ
aïkāyarō puṇa bhaḍō, vivaḍaï tatthēva bhayavihalō // PaumaCa.31

ēvaṁ palāyamāṇaṁ, nissaraṇaṁ taṁ nisāyarāṇīnaṁ
āsāsiuṁ payattā, suggīva-bihīsaṇā dō vi // PaumaCa.32

mā bhāha mā palāyaha, saraṇaṁ nārāyaṇō imō tumhēṁ
vayaṇēṇa tēṇa saṁṇiya!, sarva āsāsiya sēnaṁ // PaumaCa.33

jēṭṭassa bahulaparakhē, divasassa caütthabhāgasēsammi
ēgārasīe diksē rāvaṇamaraṇaṁ viyāṇāhi // PaumaCa.34

ēvaṁ puṇṇāvasāṇē turaya-gayaghaḍāḍōbamajjhē vi sūrā, saṁpatta maccukālē asi-kaṇayakarā janti nāsaṁ maṇussā
ujjōēuṁsatēō sayalanayamiṇaṁ sō vi asthāi bhāṇu , jāē sōkkhappaōsē sa vimalakiraṇō kina candō uvēi? // PaumaCa.35


ii paümacariē davayaraṇavaha vihāṇaṁ nāma tihattaraṁ pavvaṁ samattaṁ


---------------------------------------------------------------------
[pīyaṁkaraüvakkhāṇapavayaṁ]

dachr̥ṇa dharaṇipaḍiyaṁ, sahōyaraṁ sōyasalliyasarīrō
churiyāe dēi hatthaṁ, vihīsaṇō niyayavahakajē // PaumaCa.1


[p. 424]
rāmēṇa taō rudō, mucchaṁ gantuṁ puṇō vi āsatyō
ēkōyarassa pāsē, ṭhiō ya tō vilaviu payattō // PaumaCa.2

hā bhāya rāvaṇa! tumaṁ, indō iva saṁpayāe hōūṇaṁ
kaha pattō si mahājasa!, ēyāvatthaṁ mahāpāvaṁ! // PaumaCa.3

na ya majjha tumē vayaṇaṁ, paḍicchiyaṁ hiyayaraṁ bhaṇantassa
daḍhacakatāḍiō vi hu, paḍiō dharaṇīyalē pharasē // PaumaCa.4

uddēhi dēhi vayaṇaṁ, sundara! maha ēvavilavamāṇassa
uttārēhi mahājasa!, sōgamahāsāgarē paḍiyaṁ // PaumaCa.5

sōūṇa vigayanīya, dahavayaṇantēuraṁ saparivāra
sōgāuraṁ ruyantaṁ, raṇabhūmi āgayaṁ dīṇaṁ // PaumaCa.6

ṭhūṇa sundarīō, bhattāraṁ ruhirakaddamālittaṁ
dharaṇiyalē palhatthaṁ, sahasā paḍiyāu mahivaḍhē // PaumaCa.7

rambhā ya candavayaṇā, tahēva mandōyarī mahādēvī
pavarubasī ya nīlā ya ruppiṇī rayaṇamālā ya // PaumaCa.8

sasimaṇḍalā ya kamalā ya sundarī taha ya cēva kamalasirī
siridattā ya sirimaī, bhaddā ya tahēva kaṇayapabhā // PaumaCa.9

sirikantā ya migāvaï, lacchī ya aṇaṅgasundarī nandā
paümā vasuṁdharā vi ya, taḍimālā cēva bhāṇumaī // PaumaCa.10

paümāvatī ya kittī, pīī saṁjhāvalī subhā kantā
maṇavēyā raïvēyā, pabhāvaī cēva māṇavaī // PaumaCa.11

juvaīṇa ēvamāī, aṭṭhārasa sāhasīu aïkaluṇaṁ
rōvanti dukkhiyāō, ābharaṇavimukkakēsīō // PaumaCa.12

kāittha mōhavaḍiyā, candaṇabahalōdaēṇa sittaṅgī
ullasiyarōmakūvā, paḍibuddhā paümiṇī cēva // PaumaCa.13

avagūhiūṇa daïya, annā mucchaṁ gayā kaṇayagōrī
añjaṇagirissa laggā chajjaï sōyāmaṇī cēva // PaumaCa.14

kāittha samāsatthā, uratālaṇacañcalāyataṇuyaṅgī
kēsē vilumpamāṇī, ruyaï ciya mahurasaddēṇaṁ // PaumaCa.15

aṅkē ṭhaviūṇa sira, annā parimusaï viulavacchayalaṁ
kāi calaṇāravindē, cumbaī karapallavē avarā // PaumaCa.16

naṁpaï kāi sumahuraṁ, rōvantī asupuṇṇanayaṇajuyā
hā nāha! kiṁ na pēcchasi, sōgasamuddammi paḍiyāō? // PaumaCa.17


[p. 425]
vijāharāṇa sāmī, hōūṇaṁ satti-kanti-balajuttō
rāmassa vimāhē kiṁ, suvasi pahū dharaṇipallō // PaumaCa.18

uddhēhi sayaṇavacchala!, ēka pi ya dēhi amha ullāvaṁ
avarāhavirahiyāṇaṁ, ki kōvaparāyaṇō jāō? // PaumaCa.19

parihāsakahāsata, visuddhadasaṇāvalīparamasōmaṁ
vayaṇindumimaṁ sāmiya!, ki dhārasi amha parikuviō? // PaumaCa.20

aïsundarē maṇōharavityiṇṇē juvaïkīlaṇahāṇē
kaha tē cakkēṇa parya, dinaṁ vacchatthalābhōē // PaumaCa.21

vaïrīhi niyalabaddhē, indaï-ghaṇavāhaṇē parāyattē
mōēhi rāhavēṇaṁ, guṇanihi! pōī karēūṇaṁ // PaumaCa.22

uṭhēhi sayaṇavacchala!, atyāṇisamāgayāṇa suhḍāṇaṁ
bahuyāṇē asaraṇāṇa, dēhi pahū! dāṇa-sammāṇa // PaumaCa.23

virahaggiṁdīviyāī, vijjhavasu imāiṁ nāha! aṅgāī
avagr̥haṇōdaēṇaṁ, candaṇasarisāṇulēvēṇaṁ // PaumaCa.24

hasiyāṇi vilasiyāṇi ya, aṇēgacaḍukammakāraṇāṇi pahū!
sumarijantāṇi ihaṁ, dahanti hiyayaṁ niravasēsaṁ // PaumaCa.25

ēvaṁ rōvantīṇaṁ, rāvaṇavilayāṇa dīṇavayaṇāṇaṁ
hiyayaṁ kassa na kaluṇaṁ, nāyaṁ ciya gaggaraṁ kaṇṭhaṁ // PaumaCa.26

ēyantarammi rāmō, lakkhaṇasahiō vibhīsaṇaṁ bhaṇaï
mā jhayasu bhadda! dīṇaṁ, nāṇantō lōgavittantaṁ // PaumaCa.27

jāṇasi ya nicchaēṇaṁ, kammāṇaṁ viciṭṭhiyaṁ tu saṁsārē
puṣōvattaṁ pāvaï, jīvō kiṁ ēttha sōēṇaṁ? // PaumaCa.28

bahusatthapaṇḍiō vi hu, dasāṇaṇō sayalavamumaīnāhō
mōhēṇa imamavatthaṁ, nīō aïdāruṇayalēṇaṁ // PaumaCa.20

rāmavayaṇāvasāṇē, vibhīsaṇaṁ bhaṇaï tattha jaṇayasuō
samarē adinnapaṭṭī, kiṁ sōyasi rāvaṇaṁ dhīraṁ! // PaumaCa.30

mōttaṇa imaṁ sōya, nipuṇa akhāṇayaṁ kahijantaṁ
lacchīharaddhayasuō, akvapurē naravaī vasaī // PaumaCa.31

aridamaṇō ti payāsō, paravisaē bhañjimaṇa riusēnnaṁ
kantādarisaṇahiyaō, niyayapura āgaō sigdhaṁ // PaumaCa.32

taṁ pavisiūṇa nayaraṁ, tōraṇa-dhayamaṇḍiyaṁ maṇabhirāmaṁ
pacchaï ya niyayamahilaṁ, āharaṇavibhūsiyaṁ sagihē // PaumaCa.33


[p. 426]
taṁ pucchaha naravasabhō, siṭṭhō haṁ tujjha kēṇa sayarāhaṁ!
sā bhaṇaï muṇi varēṇaṁ, kittidharēṇaṁ ca mē kahiō // PaumaCa.34

īsā-rōsavasagaō, bhaṇaï muṇī naï tuma muṇasi cittaṁ
tō mē kahēhi sarva, kiṁ majjha avaṭṭiyaṁ hiyaē? // PaumaCa.35

taṁ bhaṇaï ōhināṇī, tujjha imaṁ bhadda : vaṭṭaē hiyaē
naha kila kaha maraṇaṁ mē, hōhii? kaïyā va? kattō vā // PaumaCa.36

bhaṇiō ya sattamadiṇē, asaṇihaō tattha cēva mariūṇaṁ
uppajjihisi mahantō, kīḍō viṭṭhāharē niyaē // PaumaCa.37

sō āgantūṇa surya, bhaṇaï ya pīyaṁkaraṁ tumē ahayaṁ
avasēṇa ghāiyabō, kīḍō viṭṭhāharē thūlō // PaumaCa.38

aha sō mariūṇa tahiṁ uppannō pēcchiūṇa taṁ puttaṁ
maraṇamahābhayabhīō, pavisaï viṭṭhāharē dūra // PaumaCa.39

‘pīyaṁkarō muṇinda, pucchaï sō tattha kīḍaō dūra
mārijjantō nāsaï, bhayavaṁ! kēṇēva kajjēṇaṁ? // PaumaCa.40

aha bhaṇaï sāhavō taṁ, muñca visāyaṁ ihēva saṁsārē
jō nattha samuppajaī, sō tastha raī kuṇaï jīvō // PaumaCa.41

pīyaṁkarassa cariyaṁ suṇiūṇa ēyaṁ, tōsaṁ paraṁ uvagayā vi hu khēyarindā
lāhivassa aṇuō paḍibōhiō sō, jāō purāṇavimalāmalasuddhabuddhī // PaumaCa.42


ii paümacariē pīyaṁkaraüvakkhāṇayaṁ nāma caühattaraṁ pavvaṁ samattaṁ


---------------------------------------------------------------------
[indaïpamuhaṇikkhamaṇapavvaṁ]

aha bhaṇaï paümanāhō, maraṇantāī havanti vērāṇi
lavāhivassa ēttō, kuṇaha lahuṁ pēyakaraṇijaṁ // PaumaCa.1

bhaṇiūṇa ēvamēyaṁ, saṁbaṁ vi vihīsaṇāiyā suhaḍā
paümēṇa saha payaṭṭā, gayā ya mandōyarī nattha // PaumaCa.2

juvaïsahassēhi samaṁ, rōvantī rāhavō maïpagambhō
vārēi mahurabhāsī, uvaṇaya-hēū-sahassēhiṁ // PaumaCa.3


[p. 427]
gōsīsacandaṇā-'guru-kappūrāīsu surahidavēsu
lāhivaṁ narindā, sakārēuṁ gayā vappaṁ // PaumaCa.4

paümasarassa taḍatthō, paümābhō bhaṇaī attaṇō muhaḍē
muñcaha rakkhasavasabhā, jē baddhā kumbhakaṇṇāī // PaumaCa.5

rāmavayaṇēṇa ēttō, narēhi tē āṇiyā tahiṁ muhaḍā
mukkā ya bandhaṇāō, bhōgavirattā taō jāyā // PaumaCa.6

suhaḍō ya bhāṇukaṇṇō, indaï ghaṇavāhaṇō ya mārīī
maya-dāṇavamāīyā, hiyaēṇa muṇittaṇaṁ pattā // PaumaCa.7

aha bhaṇaï lacchinilaō, jaha vihu avayāriṇō bhavaï satt
taha viya pasaṁsiyabō, ahiyaṁ māṇunaō suhaḍō // PaumaCa.8

saṁthāviūṇa bhaṇiyā, indaïpamuhā bhaḍā niyaṁyabhōgē
bhuñjaha jahāṇupuvaṁ, sōuvayaṁ pamōttaṇaṁ // PaumaCa.9

bhaṇiyaṁ tēhi mahāyasa!, alāhi bhōgēhi visasaricchēhiṁ
ghaṇasōgasaṁgapahi, aṇantasaṁsārakaraṇēhiṁ // PaumaCa.10

rāmēṇa lakkhaṇēṇa ya, bhaṇṇantā vi ya aṇēgaüvāsē
na ya paḍivannā bhōgē, indaïpamuhā bhaḍā bahavē // PaumaCa.11

avayariūṇa saravarē, vhāyā saba vi tattha vimalajalē
puṇaravi ya samuttiṇṇā, gayā ya niyayāī ṭāṇāī // PaumaCa.12

vaṇiyāṇa māriyāṇa ya, bhaḍāṇa lōgō kahāsu āsattō
lakāpurīe ciṭhṭhada, viyaliyavādārakammantō // PaumaCa.13

kēī uvālabhantā, ruvanti suhḍā dasāṇaṇaguṇōhaṁ
annē virattabhōgā, saṁjāyā takhaṇaṁ cēva // PaumaCa.14

kēi bhanā aïghōraṁ, saṁsāraṁ nindiūṇa āḍhattā
annē puṇa rāyasirī, bhaṇanti taḍicañcalasahāvā // PaumaCa.15

dīsaha pañcakamvamiṇaṁ, suhamasuhaphalaṁ raṇammi muhaḍāṇaṁ
bhaṅgaṇa ya vijaṇṇa ya, mamasarisabalāṇa vi ihēva // PaumaCa.16

thōvā vi mukayapuṇṇā, pāvanti jayaṁ raṇammi naravasabhā
bahavō vi kucchiyatavā, bhajanti na pattha saṁdēhō // PaumaCa.17

abalassa balaṁ dhammō, rakkhaï āuṁ pi sucariō dhammō
dhammō ya havaï pakkhō, sabattō pēcchā dhammō // PaumaCa.18

āsēmu kuñjarēnu ya, bhaḍēsu sannaddhabaddhakavaṇsu
na ya rakhijjaï purva, puṇṇēhiṁ vijiō purisō // PaumaCa.19


[p. 428]
kēi bhaṇanti ēsā, havaï gaī varabhaḍāṇa saṁgāmē
annē japanti bhaḍā, sattī vi hu rāmakēsīṇaṁ // PaumaCa.20

bhañjanti āuhāī, avarē dhattanti bhūsaṇavarāī
saṁvēgasamāvannā, annē giṇhanti pavajaṁ // PaumaCa.21

ēvaṁ gharē gharē ciya, lahānayarīe sōgagahiyāō
rōvanti mahiliyāō, kaluṇaṁ payalantanayaṇāō // PaumaCa.22

aha tassa diṇassa'ntē, sāhū nāmēṇa appamēyabalō
chappannasahassajuō, muṇīṇa lahāpurī pattō // PaumaCa.23

jaï sō muṇī mahappā, ēntō lāhivammi jīvantē
tō lakkhaṇassa pōī, hōntī saha rakkhasindēṇaṁ // PaumaCa.24

jōyaṇasayaṁ agraṇaṁ, jattha'cchaha kēvalī samuddēsē
vērāṇubandharahiyā, havanti niyayaṁ naravarindā // PaumaCa.25

gayaṇaṁ nahā arūvaṁ, calō ya vāū thirā havaha bhūmō
taha kēvalissa niyamā, ēsa sahāvō ya lōyahiō // PaumaCa.26

saṅkēṇa parimiō 'sō, gantuṁ kusumāuhē varujjāṇē
āvāsiō muṇindō, phāsuyadēsammi uvaviṭṭhō // PaumaCa.27

jhāyantassa bhagavaō, ēvaṁ ghāikkhaēṇa kammāṇaṁ
rayaṇisamayammi taïyā, kēvalanāṇaṁ samuppannaṁ // PaumaCa.28

ēgaggamaṇō hōī, tassāīsayasamūhasaṁbandhaṁ
nisuṇēhi tāva sēṇiya, bhaṇṇantaṁ pāvanāsayaraṁ // PaumaCa.29

aha muṇivasahassa tayā, ṭhiyassa sōhāsaṇē suravarindā
caliyā bhisantamaüḍā, jiṇadarisaṇaüjjayā sabē // PaumaCa.30

dhāyaïsaṇḍavidēhē, surindaramaṇē purē ya pubillē
uppannō titthayarō, tilōyapujjō tahiṁ samaē // PaumaCa.31

asurā nāga-suvaṇṇā, dīva-samuddā disākumārā ya
vāya-ggi-vijju-thaṇiyā, bhavaṇanivāsī dasaviyappā // PaumaCa.32

kinnara-kiṁpurisa-mahōragā ya gandhaba-rakkhasā jakkhā
bhūyā ya pisāyā vi ya, aṭṭavihā vāṇamantariyā // PaumaCa.33

candā sūrā ya gahā, nakkhatā tāragā ya nāyabā
pañcavihā jōisiyā, gaïraïkāmā imē dēvā // PaumaCa.34

sōhammīsāṇa-saṇaṁkumāra māhinda-bambhalōgā ya
lantayakappō ya tahā, chaṭō uṇa hōi nāyabō // PaumaCa.35


[p. 429]
ēcō ya mahāsukō, havaï sahassāra āṇaō cēva
taha pāṇaō ya āraṇa, anuyakappō ya bārasamō // PaumaCa.36

ēēmu ya kappēsuṁ, dēvā indāiṇō mahiḍḍīyā
caliyā bhisantamaüḍā, annē vi surā saparivārā // PaumaCa.37

āgantūṇa ya nayarē, ghētaṇa jiṇaṁ gayā sumērugiriṁ
ahisiñcanti suravarā, khīrōyahiṁvārikalasēhiṁ // PaumaCa.38

vattammi ya ahisēē, āharaṇavihūsiyaṁ niṇaṁ kāuṁ
vandanti sabadēvā, pahaṭṭhamaṇasā saparivārā // PaumaCa.39

ēvaṁ kayābhisēyaṁ, naṇaṇīē appiūṇa titthayaraṁ
dēvā niyatamāṇā, saranti muṇikēvaluppattī // PaumaCa.40

gaya-turaya-vasaha-kēsari-vimāṇa-ruru-camara-vāhaṇārūḍhā
gantūṇa paṇamiūṇa ya, sāhuṁ tatthēva uvaviṭṭhā // PaumaCa.41

sōūṇa dunduhiravaṁ, dēvāṇa samāgayāṇa paümābhō
khēyarabalaparikigṇō, sāhusayāsaṁ samallīṇō // PaumaCa.42

taha bhāṇukaṇṇa-indaï-ghaṇavāhaṇa-mariji-mayabhaḍādīyā
ēē muṇissa pāsaṁ, allīṇā aḍarattammi // PaumaCa.43

ēvaṁ thōūṇa muṇī, dēvā vijjāharā ya sōmamaṇā
nimuṇanti muṇimuhāō, viṇimgaya bahuvihaṁ dharma // PaumaCa.44

bhaṇaï muṇī muṇiyatthō, saṁsārē aṭṭakammapaḍibaddhā
jīvā bhamanti mūḍhā, suhā'suha cēva vēyantā // PaumaCa.15

hiṁsā'liya-cōrikāiēsu parajuvaïsēvaṇēsu puṇō
aïlōbhapariṇayā vi ya, mariūṇa havanti nēraïyā // PaumaCa.16

rayaṇappamā ya sakara-vālaya pappabhā dhūmapamā
ēttō tamā tamatamā, satta ahē hōnti puḍhavīō // PaumaCa.47

ēyāsu sayasahassā, caürāsīī havanti narayāṇaṁ
kakkhaḍapariṇāmāṇaṁ, asuīṇaṁ durabhigandhāṇaṁ // PaumaCa.48

karavatta-janta-sāmali vēyaraṇī-kumbhipāya-puḍapāyā
haṇa-dahaṇa-payaṇa-bhakṣaṇa-kuṭṭaṇaghaṇavēyaṇā sabē // PaumaCa.49

pajaliyaṅgāranihā, havaï mahī tāṇa sabanarayāṇaṁ
timkhāsu puṇō ahiyaṁ, nirantarā vajamuīsu // PaumaCa.50

ēēmu pāvakammā, pakkhittā tibavēyaṇasayāiṁ
aṇuhōnti suirakālaṁ, nimisa pi aladdhasuhasāyā // PaumaCa.51


[p. 430]
kūḍatula-kūḍamāṇāiṇmu rasamēiṇō ya kāvaḍiyā
tē vi mayā paralōē, havanti tiriyō u duhabhāgī // PaumaCa.52

vaya-niyamavirahiyā vihu, ajjava-maddavaguṇēsu uvavēyā
uppajanti maṇussā, tahā''riyā'ṇāriyā cēva // PaumaCa.53

vaya-niyama-sīla-saṁnama-guṇēsu bhāvēnti jē u appāṇaṁ
tē kālagaya samāṇā, havanti kappālaēsu surā // PaumaCa.54

tattō vi cuyasamāṇā, cakkaharāīkulē samuppannā
bhōttaṇa maṇuyasōkkhaṁ, laēnti nissaṅgapaṣajaṁ // PaumaCa.55

cāritta-nāṇa-dasaṇa-visuddhasammatta-lēsapariṇāmā
ghōratava-caraṇajuttā, ḍahanti kama niravasēsaṁ // PaumaCa.56

païphōḍiyakammarayā, uppāḍēūṇa kēvalaṁ nāṇaṁ
tē pāvēnti suvihiyā, sivamayalamaṇuttaraṁ ṭhāṇaṁ // PaumaCa.57

tē. tattha saṅgarahiyā, abābāhaṁ muhaṁ aṇōvamiyaṁ
bhuanti suirakālaṁ, siddhā siddhiṁ samallīṇā // PaumaCa.58

aha sō muṇivaravasabhō, indaï-ghaṇavāhaṇēhi niyayabhavaṁ
paripucchiō mahappā, kahiūṇa tō samāḍhattō // PaumaCa.59

kōsambīnayarīṇa, sahōyarā āsi tattha dhaṇahīṇā
ghaṇapīisaṁpaüttā, nāmēṇaṁ paḍhama-pacchimayā // PaumaCa.60

aha taṁ purī bhamantō, bhavadattō nāma āgaō samaṇō
tassa sayāsē dhammaṁ, suṇēnti tē bhāyarā dō vi // PaumaCa.61

saṁvēgasamāvannā, jāyā tē saṁjayā samiyapāvā
nayarī' tō rāyā, nandō mahilā ya indumuhī // PaumaCa.62

aha tattha paṭṭaṇavarē, paramavibhūī kayā narindēṇaṁ
dhaya-chatta-tōraṇāīsu cēva kusumōvayārilā // PaumaCa.63

daṭṭaṇa taṁ vibhūī, kayaṁ niyāṇaṁ tu pacchimajaīṇaṁ
"hōmi ahaṁ nandasuō, jaï mē dhammassa māhappaṁ // PaumaCa.64

bōhi jantō vi muṇī, aṇiyattamaṇō niyāṇakayagāhō
mariūṇa ya uvavannō, ganbhammi u induvayaṇāē // PaumaCa.65

ganbhaṭṭiyassa rannā, bahūṇi kārāviyāṇi liṅgāṇi
pāyāranivasaṇāī, nāyāiṁ rajjakahaṇāī // PaumaCa.66

nāō kumārasīhō, aha sō raïvaddhaṇō ti nāmēṇaṁ
amarindarūvasarisō, rajjasamiddhi samaṇupattō // PaumaCa.67


[p. 431]
paḍhamō vi tavaṁ kāuṁ, kālagaō suravarō samuppannō
saṁbharaï kaṇiṭuṁ sō, jāyaṁ nandassa aruhaṁ // PaumaCa.68

tassa paḍibōhaṇaṭē, 'cēlyarūvēṇa āgaō sigcha
pavisaraï rāyabhavaṇaṁ, diṭṭhō raïvaddhaṇēṇa taō // PaumaCa.69

anmuḍiō niviṭṭhō, kahēi raïvaddhaṇassa puṣabhavaṁ
sabaṁ sapañcayaguṇaṁ, jaṁ diṭuṁ jaṁ ca aṇuhūyaṁ // PaumaCa.70

taṁ sōūṇa vibuddhō, aha sō rahavaddhaṇō vigayasaṅgō
giṇhaï jiṇavaradikkhē, dēvō vi gaō niyayaṭhāṇaṁ // PaumaCa.71

raïvaddhaṇō vi ya tavaṁ, kāūṇaṁ kāladhammasaṁjuttō
paḍhamāmarassa pāsaṁ, gaō ya vēmāṇiō jāō // PaumaCa.72

tattō cuyā samāṇā, vijaē nāyā viuddhavaranayarē
ēkōyarā narindā, cariya tavaṁ patthiyā samrga // PaumaCa.73

tattō vi cuyā tubbhē, indaï-ghaṇavāhaṇā samuppannā
lāhivassa puttā, vijā-bala-ruvasaṁpannā, // PaumaCa.74

jā āsi induvayaṇā, sā iha mandōyarī samuppannā
jaṇaṇī bīyammi bhavē, jiṇasāsaṇabhāviyamaīyā // PaumaCa.75

suṇiūṇa parabhavaṁ tē, dō vi jaṇā tibanāyasaṁvēgā
nissā pāiyā, samaya vijāharabhaḍēhiṁ // PaumaCa.76

dhīrō vi bhāṇukaṇṇō, mārījī cēva khēyarasamiddhī
avahasthiūṇa dōṣṇi vi, pabaïyā jāyasaṁvēgā // PaumaCa.77

mandōyarī vi puttē, pachajjamuvāgaē suṇēūṇaṁ
sōyasarāhayahiyayā, mucchāvasavimbhalā paḍiyā // PaumaCa.78

candaṇajalōlliyaṅgī, āsatthā vilaviuṁ samāḍhattā
hā indaï! ghaṇavāhaṇa!, jaṇaṇī nō lakkhiyā tumbhē // PaumaCa.79

bhattāravirahiyāē, puttā ālambaṇaṁ mahiliyāē
hōnti iha jīvalōē, cattā tēhiṁ pi pāvā haï // PaumaCa.80

tisamuddamēiṇivaī, maha daïō viṇihaō raṇamuhammi
puttēhi vi mukkā haï, kē saraṇaṁ vō pavajāmi! // PaumaCa.81

ēvaṁ sā vilavantī, ajāē. tattha saṁjamasirīē
paḍibōhiyā ya gēṇhaï, panvajaṁ sā mahādēvī // PaumaCa.82

candaṇahā vi aṇiñcaṁ, jīyaṁ nāūṇa tibadukkhattā
pavaïyā daḍhabhāvā, niṇavaradhammujjayā jāyā // PaumaCa.83


[p. 432]
aṭṭhāvannasahassā, tattha ya juvaīṇa laddhabōhīṇaṁ
pabaïyā niyamaguṇaṁ, kuṇanti dukkhakkhayahāē // PaumaCa.84

ivaṁ indaï-mēhavāhaṇamuṇī dhammakkacittā sayā, nāṇāladdhisamiddhasāhusahiyā abbhujjayā saṁjamē
bhavāṇandayarā bhamanti vasuhaṁ tē nāgalīlāgaī, abābāhamuha sirva suvimalaṁ mamganti raniṁdivaṁ // PaumaCa.85


iya paümacariē indaïādinikkhamaṇaṁ nāma pacahattaraṁ pavvaṁ samattaṁ


---------------------------------------------------------------------
[sīyāsamāgamapavvaṁ]

ēttō dasarahataṇayā, halahara-nārāyaṇā mahiḍḍīyā
lakāpuriṁ paviṭṭhā, haya-gaya-raha-jōhaparikiṇṇā // PaumaCa.1

paḍapaḍaha-mēri-jhallari-kāhala-tilimā muigasaddēṇaṁ
jayajayasaddēṇa tahiṁ, na suṇijjaï kaṇṇavaḍiyaṁ pi // PaumaCa.2

tatthēva rāyamaggē, paümaṁ sahalakkhaṇaṁ palōyantō
na ya tippaï nayarajaṇō, saṁpēllōppēllakuṇamāṇō // PaumaCa.3

vijāharīhi sahasā, bhavaṇagavakkhā nirantaraṁ channā
vayaṇakamalēsu ahiyaṁ, rēhanti palōyamāṇīṇaṁ // PaumaCa.4

annōnnā bhaṇaï sahī, ēsō varapuṇḍarīyadalanayaṇō । sīyāē hiyaïṭṭhō, rāmō indō
savēṇaṁ // PaumaCa.5

indīvarasarisābhō, indīvaralōyaṇō mahābāhū
cakkarayaṇassa sāmī, pēccha sahī lakkhaṇō ēsō // PaumaCa.6

ēsō kikkindhivaī, virāhiō jaṇayanandaṇō nīlō
aṅgō aṅgakumārō, haṇuvantō nambuvantō ya // PaumaCa.7

ēvaṁ tē paümāī, suhaḍā nisuṇantayā jaṇullāvē
sīyābhimuhā caliyā, āvarēntā narindapahaṁ // PaumaCa.8

aha sō āsannatthaṁ, pucchaï varacamaradhāriṇiṁ paümō
bhaddē! kahēhi sigdhaṁ, kattha'cchaï sā mahaṁ bhajjā? // PaumaCa.9


[p. 433]
sā bhaṇaha sāmi! ēsō puṣpaharī nāma padaō rammō
tattha'cchā tuha pariṇī, paümujāṇamsa majjhammi // PaumaCa.10

aha sō kamēṇa pattō, rāmō sīyāe sannivēsammi
ōiṇṇō ya gayāō, pēcchaï kantā maliṇadēhā // PaumaCa.11

payaīē taṇuyaṅgī, ahiyaṁ ciya virahadūmiyasarīrā
sīyā daṭṭhūṇa piyaṁ, ahōmuhī lajjiyā ruyaï // PaumaCa.12

avahatyigaṇa sōya, daïyassa samāgamē jaṇayadhūyā
harisavasapulaïyakī, jāyā ciya takravaṇaṁ cēva // PaumaCa.13

dēvi va surāhivaī, raïmiva kumumāuhaṁ dhaṇasiṇēhā
bharahaṁ cēva subhaddā, taha allīṇā paī sīyā // PaumaCa.14

avagr̥hiyā khaṇēkaṁ, rāmēṇa sasaṁbhamēṇa jaṇayasuyā
nivaviyamāṇasa'ṅgō, sittā iva candaṇarasēṇaṁ // PaumaCa.15

daïyassa kaṇṭhalaggā, bhuyapāsē sumaṇasā jaṇayadhayā
kappatarusamāsannā, kaṇayalayā cēva taṇuyaṅgī // PaumaCa.16

dachr̥ṇa rāmadēvaṁ, sīyāsahiyaṁ nahaṭṭiyā dēvā
muñcanti kusumavāsaṁ, gandhōdayamissiyaṁ surahiṁ // PaumaCa.17

sāhu ti sāhu dēvā, bhaṇanti sīyāe. nimmalaṁ sōlaṁ
sudaḍhāṇuvayadhārī, mēru cha akampiyaṁ hiyayaṁ // PaumaCa.18

lacchīharēṇa ēttō, sōyāē calaṇavandaṇaṁ raïyaṁ
tīē vi sō kumārō, avagūḍhō tibanēhēṇaṁ // PaumaCa.19

sā bhaṇaï bhaï! ēyaṁ, purva samaṇuttamēhi jaṁ bhaṇiyaṁ
taṁ taha suyamaṇubhūyaṁ, didaṁ ciya pāyaḍaṁ amhē // PaumaCa.20

cakaharasirī turma, jāō ciya bhāyaṇaṁ puhaïṇāhō
ēsō vi tujjha jēṭṭō, baladēvattaṁ samaṇupatō // PaumaCa.21

ēkōyarāya calaṇē, paṇamaï bhāmaṇḍalō jaṇiyatōsō
sīyāē sumaṇasāē, sō vi siṇēhēṇa avagūḍhō // PaumaCa.22

suggīvō pavaṇasuō, nalō ya nīlō ya aṅgaō cēva
candābhō ya musaṇō, virāhiō jambavantō ya // PaumaCa.23

paē annē ya bahū, vijāharapatthivā niyayanāmaṁ
ābhāsiūṇa sīyaṁ, paṇamanti nahāṇupubīē // PaumaCa.24

ābharaṇabhūsaṇāī, varasurahivilēvaṇāī vivihāī
āṇēnti ya vatthāī, kusumāī cēva divāī // PaumaCa.25


[p. 434]
bhaṇanti taṁ paṇayasirā mahābhaḍā, sumē! tumaṁ kamalasirī na saṁsayaṁ
aṇōvamaṁ visayasuhaṁ nahicchiya, nisēksū vimalanasaṁ halāuhaṁ // PaumaCa.26


iha paümacariē sīyāsamāgamavihāṇaṁ nāma chahattaraṁ pavvaṁ samattaṁ


---------------------------------------------------------------------
[mayavakkhāṇapavvaṁ]

aha sō mahāṇubhāvō, bhuvaṇāladvāramattamāyaṅgaṁ
ārūḍhō paümābhō, samayaṁ sōsāe sōmamuhō // PaumaCa.1

khēyarabhaḍēhi samaya, jayasadukhuṭṭamaṅgalaravēṇaṁ
pattō rāvaṇabhavaṇaṁ, pavisaï samayaṁ piyayamāē // PaumaCa.2

bhavaṇassa tassa majjhē, thambhasahassēṇa viraïyaṁ tujhaṁ
santijiṇindassa gharaṁ,varakaṇayavicittabhattīyaṁ // PaumaCa.3

'ōiṇṇō ya gayāō, samaya sīyāē riyaï niṇabhavaṇaṁ
rāmō pasannamaṇasō, kāussamgaṁ kuṇaï dhīrō // PaumaCa.4

raïūṇa analiuḍa, sīsē saha gēhiṇīe paümābhō
saṁthuṇaï santināhaṁ, sanbhūyaguṇēhi parituṭṭō // PaumaCa.5

jassā'vayārasamaē, jāyā sabantha tihuyaṇē santī
santi tti tēṇa nāma, tujjha karya pāvanāsayara // PaumaCa.6

bāhiracakkēṇa khūi, jiṇiūṇa imaṁ samajjiyaṁ rajaṁ
abbhintarariusēnnaṁ, viṇijjiyaṁ jhāṇacakkaṇaṁ // PaumaCa.7

sura-asurapaṇamiya! namō, vavagayajaramaraṇa! rāgarahiya! namō
saṁsāranāsaṇa! namō, sivasōkkhasamajjiya! namō tē // PaumaCa.8

lacchīharō visallā, dōṇi vi kāūṇa añjalō sīsē
paṇamanti santipaḍimaṁ, bhaḍā ya suggīvamādīyā // PaumaCa.9

kāūṇa thuivihāṇaṁ, puṇō puṇō tibabhattirāēṇaṁ
tatthēva ya uvavidyā, jahāsuha naravarā savē // PaumaCa.10


[p. 435]
ēyantarē sumālī, vihīsaṇō mālavantanāmō ya
rayaṇāsavamāīyā, ghaṇasōyasamōtthayasarīrā // PaumaCa.11

daṭṭhūṇa tē visaṇē, japaï paümō suṇēha maha vayaṇaṁ
sōgassa mā hu saṅgaṁ, dēha maṇaṁ niyayakaraṇijjē // PaumaCa.12

iha sayalajīvalōē, jaṁ jēṇa samajjiyaṁ niyayakammaṁ
taṁ tēṇa pāviyā, suhaṁ ca dukkhaṁ ca jīvēṇaṁ // PaumaCa.13

nāēṇa ya mariyavaṁ, avassa jīvēṇa tihuyaṇē sayalē
taṁ ēva bāṇamāṇō, saṁsāraṭhiī muyamu sōgaṁ // PaumaCa.14

khaṇabhāra sarīra, kusumasamaṁ jōvaṇaṁ calaṁ jīyaṁ
gayakaṇṇasamā lacchī, sumiṇasamā bandhavasiṇēhā // PaumaCa.15

mōttaṇa imaṁ sōgaṁ, sabē tumhē vi kuṇaha appahiyaṁ
ujjamaha jiṇavarāṇaṁ, dhammē sabāe sattīē // PaumaCa.16

mahurakkharēhi ēvaṁ, saṁthāviya rahubaīṇa tē sadhē
niyayagharāī uvagayā, sumaṇā tē bandhukaraṇijjē // PaumaCa.17

tāva vihīsaṇaghariṇī, juvaïsahassasahiyā mahādēvī
saṁpattā ya viyalā, paümasayāsaṁ saparivārā // PaumaCa.18

pāyappaḍaṇōvagayā, paümaṁ vinavaï lakkhaṇēṇa sama
amhēṁ aṇuggahatthaṁ, kuṇaha gharē calaṇaparisaṅgaṁ // PaumaCa.19

nāva ciya ēsa kahā, vaṭṭaï ēttō vihīsaṇō tāva
bhaṇaï ya paüma! gharaṁ mē, vañca tumaṁ kīraü pasāō // PaumaCa.20

ēva bhaṇiō payaṭṭō, gayavarakhanghaṭṭiō saha piyāṇa
sayalaparivārasahiō, saṁghaṭuṭēntajaṇanivahō // PaumaCa.21

gaya turaya-rahavarēhi, jāṇavimāṇēhi khēyarārūḍhā
vañcanti rāyamaggē, tūraravucchaliyakayacibhā // PaumaCa.22

pattā vihīsaṇagharaṁ, mandarasiharōvama jaganagēntaṁ
varajuvaïgāyavāiya----niścaṁkayamaṅgalāḍōvaṁ // PaumaCa.23

aha sō vihīsaṇēṇaṁ, rayaṇagvāīkaōvayārō ya
sīyāga lakkhaṇēṇa ya, sahiō pavisaraï bhavarṇa taṁ // PaumaCa.24

majjhē gharassa pēcchaï, bhavaṇaṁ paümappabhassa ramaṇijja
thambhasahassēṇaṁ ciya, dhariyaṁ varakaṇayabhittīyaṁ // PaumaCa.25

khiliṇimālōūlaṁ, palambalambūsaviraïyāḍōvaṁ
nāṇāvihadhayacindhaṁ, varakusumakayañcaṇavihārṇa // PaumaCa.26


[p. 436]
paümappabhassa pahimā, bisuddhavarapaümarāganimmāṇā
paümō piyāē sahiō, saṁthuṇaï visuddhabhāvēṇa // PaumaCa.27

annē vi lakkhaṇāī, suhaḍā parivandiūṇa upaviṣṭā
tatthēva jiṇāyayaṇē acchanti kahāṇuvandhērṇa // PaumaCa.28

vijāharīsu tāba ya, hāṇavihī viraïyā mahiḍhīyā
rāmassa lakkhaṇassa ya sīyāē tahāvisallāē // PaumaCa.29

vēruliyāhāṇapīḍhē, tāṇa ya uvaviṭhṭhayāṇa majaṇayaṁ
bahutūra-saṅkhapaüra, vattaṁ ciya kaṇayakalasēhiṁ // PaumaCa.30

pahāō alaṁkiyataṇū, paümō paümappalaṁ paṇamiūṇaṁ
bhattassa girisaricchaṁ, tattha ya raïyaṁ nivēyaṇayaṁ // PaumaCa.31

paümō lakkhaṇasahiō, annō vi ya pariyaṇō samantiyaṇō
bhōyaṇagharaṁ pavihō, bhuñjaï nāṇāvihaṁ mataṁ // PaumaCa.32

miusurahisāukaliyaṁ, pañcaṇḍaṁ cēva indiyasthāṇaṁ
i8 suhaṁ maṇōjjaṁ, icchāē bhōyaṇaṁ bhuttaṁ // PaumaCa.33

sammāṇiyā ya savē, vijāharapanthivā savibhavēṇaṁ
varahāra-kaḍaya-kuṇḍala-vatthā-'laṁkāramādīsu // PaumaCa.34

nivvattabhōyaṇā tē, jaṁpanti suhāsaṇaṭṭiyā suhaḍā
rakkhasavaṁsassa ahō!, vibhōsaṇō bhūsaṇō jāō // PaumaCa.35

ēttō vihīsaṇāī, sabē vijjāharā kayāḍōvā
rajjāhisēyakajē, uvaṭṭhiyā paümaṇāhassa // PaumaCa.36

tō bhaṇaï paümaṇāhō, bharahō aṇumaniō maha gurūṇaṁ
rajjē rajjāhivaī, sayalasamatthāē vasuhāē // PaumaCa.37

abhisēyamaṅgalatthē, dīsaï dōsō mahāpurisaciṇṇō
bharahō sōūṇa'mhē, saṁviggō hōhaï kayāī // PaumaCa.38

bhaṇiyaṁ ca ēvamēyaṁ, sahi vi khēyarēhi miliēhiṁ
lakāpurīē rāmō, acchaï indō cha suralōē // PaumaCa.39

sabē vi khēyarabhaḍā, tatthēva ṭhiyā purīē balasahiyā
amarā iva suralōē, aïsayaguṇariddhisaṁpannā // PaumaCa.40

paümō sīyāē sama, bhuñjantō uttamaṁ visayasōkkhaṁ
dōgundugō va dēvō, gayaṁ pi kālaṁ na lakkhēi // PaumaCa.41

samgasarisō vi dēsō, piyavirahē raṇasannihō hōi
iṭṭhajaṇasaṁpaōgē, raṇaṁ pi surālayaṁ jiṇaï // PaumaCa.42


[p. 437]
taha ya visallāsahiō, acchada lacchīharō jaṇiyatōsō
raïsāgarōvagāḍhō, suravaïlīla viḍambantō // PaumaCa.43

ēvaṁ tāṇa raïsuha, aṇuhavamāṇāṇa'ṇēyavarisāī
vōlōṇāṇi diṇaṁ piva, aïsayaguṇariddhijuttāṇaṁ // PaumaCa.44

aha lakkhaṇō kayāī, purāṇi sariūṇa kuvarādīṇi
kannāṇa kaē lēhē, sāhinnāṇē visajjēi // PaumaCa.45

vijjāharēhi gantuṁ, tāṇa kumārīṇa darisiyā lēhā
lakṣaṇamaṇussagāṇaṁ, ahiyaṁ nēhaṁ vahantīṇaṁ // PaumaCa.46

dasapuravaīṇa dhyā, svamaī vajayaṇṇanaravaïṇā
vīsajjiyā ya pattā, lahānayari saparivārā // PaumaCa.47

aha vālikhilladuhiyā, kubaranayarāhivassa guṇakaliyā
sā vi tahiṁ saṁpattā, kannā kalāṇamāla ti // PaumaCa.48

puhavīdharassa duhiyā, puhahapurē tattha hōi vaṇamālā
vijāharēhi nīyā, sā vi ya lacchīharasamōvaṁ // PaumaCa.49

khēmañjalīyanayarē, niyasattū nāma tassa jiyapaümā
dhyā pariyaṇasahiyā, sā vi ya lakāpuri pattā // PaumaCa.50

ujjēṇimāiēsu ya, nayarēsu vi jāō rāyakannāō
lahāpurī gayāō, gurūhi aṇumanniyāō ya // PaumaCa.51

pariṇēi lacchinilaō, paramavibhūī- tāō kannāō
sabasundarīō, muravahusamasarisaruvāō // PaumaCa.52

pariṇēi paümaṇāhō, kanāō jāō pubadinnāō
navajōṣaṇujalāō, raïguṇasāra vahantīō // PaumaCa.53

ēvaṁ paramavibhūī, halahara-nārāyaṇā samaṇupattā
lakāpurōe rajjaṁ, kuṇanti vijāharasamaggā // PaumaCa.54

chabarisāṇi kamēṇa ya, gayāṇi tatthēva pavaranayarīē
sōmitti-halaharāṇaṁ, vijāharariddhijuttāṇaṁ // PaumaCa.55

ēyaṁ tu kahantaraē, puṇaravi nisuṇēhi annasaṁbandhaṁ
indaïmuṇimāīṇaṁ, sēṇiya! laddhīguṇaharāṇaṁ // PaumaCa.56

jhāṇāṇalēṇa sarva, dahiūṇaṁ kammakayavaraṁ dhīrō
indaïmuṇī mahappā, kēvalanāṇī taō jāō // PaumaCa.57

aha mēhavāhaṇō vi ya, dhōrō annōnnakaraṇajōēṭa
jiṇiṇa kammamalaṁ, gēhaï sō kēvalipaḍāyaṁ // PaumaCa.58


[p. 438]
dasaṇa-nāṇa-carittē, suddhō tava caraṇa-karaṇaviṇiōgē
kēvalanāṇāisaya, saṁpattō bhāṇuyaṇṇō vi // PaumaCa.59

aṇēsu jēsu ēē, sivamayalamaṇutaraṁ suhaṁ pattā
dōsanti tāṇi sēṇiya!, tē puṇa sāhū na dīsanti // PaumaCa.60

vijhatthalīsu jēṇa u, indaï taha mēhavāhaṇō siddhō
titthaṁ mēharavaṁ taṁ, vikkhāyaṁ tihuyaṇē jāyaṁ // PaumaCa.61

samaṇō vi jambumālī, kālaṁ kāūṇa tō nimittammi
ahamindattaṁ pattō, sucariyakammāṇubhāvaṇaṁ // PaumaCa.62

tatō cuō ya santō, hōhaï ērāvaē mahāsamaṇō
kēvalasamāhijuttō, siddhiṁ pāvihii dhuyakammō // PaumaCa.63

aha nammayāga tīrammi nibuō kumbhayaṇṇamuṇivasabhō
pīḍharakhaḍa bhaṇṇaï, taṁ titthaṁ dēsavikkhāyaṁ // PaumaCa.64

mārōji tavañcaraṇaṁ kāūṇaṁ kappavāsiō jāō
nō jārisammi vavasaï, phalaṁ pi sō tārisaṁ labhaï // PaumaCa.65

purva kāūṇa bahu, pāvaṁ mayadāṇavō vi muṇivasabhō
tavacaraṇapabhāvēṇaṁ, jāō bahuladdhisaṁpannō // PaumaCa.66

ēyantarammi rāyā, pucchaï gaṇanāyagaṁ paṇamiūṇaṁ
kaha sō maō mahānasa!, jāō cciya laddhisaṁpannō // PaumaCa.67

annaṁ pi suṇasu sāmiya!, jā havaï païbayā ihaṁ nārī
sā sīlasaṁjamarayā, sāhasu kavaṇaṁ gaī lahaï // PaumaCa.68

tō bhaṇaï indabhūī, nā daḍhasīlā païvayā mahilā
sīyāe, havaï sarisī, sā saggaṁ lahaï sukayasthā // PaumaCa.69

jaha turayarahavarāṇaṁ, pattharalōhāṇa pāyavāṇaṁ ca
havaï visēsō naravaï!, tahēva purisāṇa mahilāṇaṁ // PaumaCa.70

ēsō maṇamattagaō, uddāmō visayalōluō caṇḍō
nāṇaṅakusēṇa dhariō, narēṇa daḍhasattijuttēṇaṁ // PaumaCa.71

nisuṇēhi tāva sēṇiya!, sīlaviṇāsaṁ parābhimāṇēṇaṁ
jāyaṁ ciya mahilāē, taṁ tujjha kahēmi phuḍaviyarḍa // PaumaCa.72

baïyā āsi jaṇavaō, kālē bahurōgapīḍiō sabō
dhannaggāmāu tayā, naṭṭō vippō saha piyāē // PaumaCa.73

sō aggilō aḍayaṇā, sā mahilā māṇiṇī mahāpāvā
cattā ya mahāraṇṇē, vippēṇaṁ māṇadōsēṇaṁ // PaumaCa.74


[p. 439]
diṭṭhā ya kararuhēṇaṁ, naravahaṇā ataṇō kayā majjā
puṣphāvaïṇṇanayarē, acchaha sōkkha aṇuhabantī // PaumaCa.75

aha annayā kayāī, laddhapasāyāe tīe sō rāyā
calaṇēṇa uttimajhē, pahaō rahakēlisamayammi // PaumaCa.76

asthāṇammi niviṭṭō, pucchaha rāyā bahussuē sabē
pāraṇa jō narinda, haṇaï sirē tassa kō daṇḍō // PaumaCa.77

tō paṇḍiyā pavuttā, naravaha! sō tassa chijjaē pāō
hēmarēṇa niruddhā, vippēṇaṁ apamāṇā tē // PaumaCa.78

hēmahō bhaṇaï nivaṁ, tassa u pāyassa kīraē pūyā
bhajāe vallabhāē, tamhā kōvaṁ paricayasu // PaumaCa.79

suṇiūṇa vayaṇamēyaṁ, hēmakō naravaīṇa tuṭēṇaṁ
saṁpāviō ya riddhī, aṇēgadāṇābhimāṇēṇaṁ // PaumaCa.80

taïyā hēmaṁkapurē, mittajasā nāma acchaï varāī
sā bhamgavassa bhajā, amōhasaraladdhavijayassa // PaumaCa.81

aïdukkhiyā ya vihavā, hēmaī pēcchiṇa dhaṇapuṣṇaṁ
sirivaddhiyaṁ surya sā, bhaṇaï ruyantī maha suṇēhi // PaumaCa.82

īsasthāgamakusalō, tujjha piyā āsi bhaggavō nāma
dhariddhisaṁpaüttō, sabanarindāṇa aïpujō // PaumaCa.83

saṁthāviūga jaṇaṇi, vanyapuraṁ sō kamēṇa saṁpattō
sarva kalāgamaguṇaṁ, sikkhaï guravassa pāsammi // PaumaCa.84

jāō samattavijō, tattha purēsassa sundarā dhūyā
chiddēṇa ya avahariī, vañcaï sō niyayagharahuttō // PaumaCa.85

sīhēndunāmadhēō, bhāyā kannāe tōe balasahiō
puraō aviṭṭiūṇaṁ, jujjhaï sirivaddhiēṇa samaṁ // PaumaCa.86

sōhēndurāyaputtaṁ, balasahiyaṁ nijiṇittu ēgāgī
sirivaddhiō kamēṇaṁ, gaō ya jaṇaṇīe pāsammi // PaumaCa.87

vināṇalāghavēṇaṁ, tōsaviō tēṇa kararuhō rāyā
sirivaddhiēṇa laddhaṁ, rajjaṁ ciya pōyaṇē nayarē // PaumaCa.88

kālagayammi mukantē, sīhēndū vēriēṇa ucchittō
nikkhamaï suraṅgāē, samaya ghariṇīē bhayabhīō // PaumaCa.89

ēkkōdarāe saraṇaṁ, pōyaṇanayarammi hōhatī majjhaṁ
paricintiūṇa vañcaï, sigdhaṁ tambōliyasamaggō // PaumaCa.90


[p. 440]
cārayabhaḍēhi rati, sahasā vicāsiō palāyantō
bhīmōragēṇa daṭṭhō, sīhēndū pōyaṇāsajhē // PaumaCa.91

mucchāvihalasarīra, khandhē kāūṇa dajhyayaṁ muddhā
saṁpattā vilavantī, jattha maō acchaï samaṇō // PaumaCa.92

paḍimaṁ ṭhiyassa muṇiṇō, tassā''sannē piyaṁ pamōttaṇaṁ
samaṇassa phusaï calaṇē, puṇaravi daïyaṁ parāmusaï // PaumaCa.9

muṇipāyapasāēṇaṁ, sōhēndū jīviō mahucchāhō
jāō piyāe samaya, paṇamaï ta sāhavaṁ tuṭṭō // PaumaCa.94

aha uggayammi sūrē, samattaniyama muṇī viṇayadattō
ahivandiūṇa pucchaï, sīhēndu mahiliyāsahiyaṁ // PaumaCa.95

gantūṇa sāvaō sō, kahēi sirivaddhiyassa saṁdēsaṁ
sabaṁ phuḍaviyaḍatthaṁ, jaṁ bhaṇiyaṁ sōhacandēṇaṁ // PaumaCa.96

taṁ sōūṇaṁ ruḍō, sahasā sirivaddhiō u sannaddhō
mahilāe uvasamaṁ sō, nīō muṇipāyamalammi // PaumaCa.97

taṁ vandiūṇa samaṇaṁ, samaya bhajāe tattha parituṭṭhō
saṁbhāsēi siṇēhaṁ, sāla sirivaddhiō payaō // PaumaCa.98

kāūṇa naravarindō, piyāi bandhūsamāgamāṇandaṁ
niyayaṁ tattha parabhavaṁ, pucchaï ya mayaṁ mahāsamaṇaṁ // PaumaCa.99

aha tassa sāhaï muṇī, bhadāyariō ti nāma sōbhapurē
tē vandaō narindō, nāi sumālō saha jaṇēṇaṁ // PaumaCa.10

aha tattha kuṭṭhavāhī, mahilā muṇivandaṇāe allīṇā
agghāyaï duggandhaṁ, tīē dēhubbhavaṁ rāyā // PaumaCa.101

gēhaṁ gaē narindē, bhadāyariyassa pāyamūlammi
sā kuṭṭiṇī kyāī, ghēttaṇa surālayaṁ pattā // PaumaCa.102

tattō sā caviūṇaṁ, jāyā iha sīlariddhisaṁpannā
rūvaguṇanōvaṇadharī, jiṇavaradhammujjayamaīyā // PaumaCa.103

aha sō sumālarāyā, rajjaṁ dāūṇa jēṭṭaputtassa
kuṇaï ciya saṁtōsa, aṭṭahiṁ gāmēhiṁ dadacittō // PaumaCa.104

aṭṭahiṁ gāmēhiṁ nivō, saṁtuṭṭhō sāvayattaṇaguṇēṇaṁ
dēvō hōūṇa cuō, jāō sirivaddhiō tuhayaṁ // PaumaCa.105

jaṇaṇī tujjha naravaï!, kahēmi aha puṣajammasaṁbandhaṁ
ēkkō cciya vaïdēsō, pavisaha gārma chuhāsattō // PaumaCa.106


[p. 441]
bhōyaṇaharammi bhataṁ, alahantō bhaṇaï kōvapajjaliō
sarva ḍahāmi gāma, tattō ya viṇiggaō gāmā // PaumaCa.107

vihisaṁjōēṇa taō, pajaliō huyavahēṇa sō gāmō
gāmillaēhi ghēttu, chūḍhō aggīe sō pahiō // PaumaCa.108

mariūṇa samuppanō, aha sō sūyāriṇī naravaïssa
tattō vi ya kālagayā, jāyā aïvēyaṇē naraē // PaumaCa.109

nasyāō samucariuṁ, uppannā tujjha naravaī māyā
ēsā vi ya mittanasā, bhāgavaghariṇō susīlamaī // PaumaCa.110

aha pōyaṇanayaravarē, vaṇiō gōhāṇiō ti nāmēṇaṁ
bhuyavattā sē mahilā, maō ya sō tī utpannō // PaumaCa.111

jāyassa u bhuyavattā, raïvaddhaṇakāmiṇī guṇavisālā
aha gaddabhāipīḍā, purabhārubahaṇaya cēva // PaumaCa.112

ēyaṁ maō kahēuṁ, gayaṇēṇa gaō nahicchiyaṁ dēsaṁ
sirivaddhiō ya rāyā, pōyaṇanayaraṁ aha paviṭṭhō // PaumaCa.113

puṇṇōdaēṇa sēṇiya!, kassa vi raja narassa uvaṇamaï
taṁ cēva u vivarīyaṁ, havaïha sukayāvasāṇammi // PaumaCa.114

ēkassa kassa vi gurū, ladhuṇaṁ dhammasaṁgamō hōi
annassa gaī ahamā, jāyaï saniyāṇadōsēṇaṁ // PaumaCa.115

ēvaṁ nāūṇa sayā, kāyacaṁ buhanaṇēṇa appahiyaṁ
jē hōi maraṇakālē, sivasōggaïmaggadasayaraṁ // PaumaCa.116

ēvaṁ dayā-dama-taōṭṭiyasaṁjamassa, sōuṁ jaṇō mayamahāmuṇibhāsiyatthaṁ
sāmanta-sēṭṭhisahiō sirivaddhiō sō, dhamma karēha vimalāmaladēhalambha // PaumaCa.117


ii paümacariē mayavakkhāṇaṁ nāma sattahattaraṁ pañvaṁ samattaṁ


---------------------------------------------------------------------
[sāēyapurīvaṇṇaṇapavvaṁ]

bhattāra-suyaviōgē, ēgantēṇēva dukkhiyā bhavaṇē
avarāiyā palōyaï, dasa vi disāō sudīṇamuhī // PaumaCa.1

puttassa darisaṇaṁ sā, kaṅkhantī tāva pēcchaï gavaskhē
uppayanivayakarēnta, ēka ciya vāyasaṁ sahasā // PaumaCa.2


[p. 442]
taṁ bhaṇaï vāyasaṁ sā, jaï mē puttassa tattha gantūṇaṁ
vattaṁ āṇēhi lahūṁ, dēhāmi ya pāyarsa tujjha // PaumaCa.3

ēva bhaṇiūṇa tō sā, sumariya putssa bahuguṇaṁ cariyaṁ
kuṇaï palāvaṁ kaluṇaṁ, muścantī aṁsujalanivahaṁ // PaumaCa.4

hā vaccha! kattha dēsē, kōmalakara-caraṇa! kakkhaḍē panthē
parisakkasi sīyā-''yava-duhiō ghariṇīē samasahiō // PaumaCa.5

mōttaṇa mandabhamgā, cirakālaṁ putta! pavasiō si tuma
'ia duhiyaṁ niyanaṇaṇiṁ, suviṇē vi mamaṁ na saṁbharasi // PaumaCa.6

ēyāṇi ya annāṇi ya, palavantī jāva ciṭṭaē dēvī
tāva ya gayaṇayalāō, ōiṇṇō nāraō sahasā // PaumaCa.7

sēyambaraparihāṇō, dōhajaḍāmaüḍadhāriṇō bhayavaṁ
pavisaï sasaṁbhamāē, ambhuṭṭāṇaṁ kayaṁ tīē // PaumaCa.8

dinnāsaṇōvaviṭṭhō, pēcchaï avarāiyaṁ pagaliyaṁsuṁ
kāūṇa samullāvaṁ, pucchaï kiṁ dummaṇā si tumaṁ? // PaumaCa.9

ēva bhaṇiyāe tō sō, dēvarisī pucchiō kahiṁ dēsē
kālaṁ gamiūṇa iha, samāgaō? sāhasu phuḍaṁ mē // PaumaCa.10

aha nāraō pavuttō, kallāṇaṁ āsi dhāyaīsaṇḍē
pubillē suraramaṇē, nayarē titthaṁkarō jāō // PaumaCa.11

sura-asurēhi nagavarē, kīrantō niṇavarassa abhisēō
diṭṭhō maē pamōō, bhāvēṇa ya vandiō bhayavaṁ // PaumaCa.12

jiṇadarisaṇāisattō, gamiuṁ tēvīsa tattha vāsāī
jaṇaṇi va bharahabhūmi, sariūṇa ihā''gaō ahayaṁ // PaumaCa.13

aha taṁ bhaṇaï subhaṇiyā, maharisi! nimuṇēhi dukkhasaṁbhūī
jaṁ pucchiyā tumē haṁ, taṁ tē sāhēmi bhūyatthaṁ // PaumaCa.14

bhāmaṇḍalasaṁnōgē, paṁdhaïē dasarahē saha bhaḍēhiṁ
rāmō piyāe samaya, viṇiggaō lakkhaṇasamaggō // PaumaCa.15

sōyāe avahiyāē, jāō saha kaïvarēhi saṁjōgō
lakāhivēṇa pahaō, sattīē lakkhaṇō samarē // PaumaCa.16

lakāpuri visallā, nīyā vi hu lakkhaṇassa jīyatthē
ēvaṁ tē parikahiyaṁ, sarva saṁkhēvaō tujhaṁ // PaumaCa.17

tattha'cchaï vahadēhī, bandī aïdukkhiyā païvihūṇā
sattipahārābhihaō, kiṁ va maō lakkhaṇakumārō? // PaumaCa.18


[p. 443]
tē ajja vi ēha na vī, vattā saṁpariphuḍā maha ēyaṁ
sumarantiyāe hiyaē, sōgamahādāruṇaṁ jāya // PaumaCa.19

suṇiṇa kyaṇamēyaṁ, akāō ghattiūṇa varavīṇaṁ
jāō ubimgamaṇō, dīhussāsē muyaï vippō // PaumaCa.20

bhaṇiyā ya nāraēṇaṁ, bhaddē! chaḍḍēhi dāruṇaṁ sōgaṁ
tava puttassa asēsa, gantūṇā''ṇēmi vattamahaṁ // PaumaCa.21

ēva bhaṇiuṁ payaṭṭō, vīṇā kakkhantarē ṭhavēūṇaṁ
uppa nahayalēṇaṁ, laṅkā pattō khaṇaddhaṇaṁ // PaumaCa.22

hiyaēṇa muṇaï vippō, jaï vattā rāhavassa pucchē'haṁ
tō mē kayāi dōsaṁ, kāhinti nisāyarā pāvā // PaumaCa.23

tāē ciya vēlāē, paümasarē aṅgaō saha piyāhiṁ
kōlaï jalamajaṇayaṁ, gaü cha samayaṁ karēgr̥hi // PaumaCa.24

sō rāvaṇassa kusalaṁ, pucchantō aṅgayassa bhiccēhiṁ
nīō paümasaṁyāsaṁ, dahagōvahiō tti kāūṇaṁ // PaumaCa.25

abbaṁbhaṇaṁ karēntō, āsāsēūṇa paümaṇāhēṇaṁ
paripucchiō ya ajaya! sāha tuma āgaō kattō? // PaumaCa.26

sō bhaṇaï dēva! nisuṇasu, suyasōgāṇalapalitahiyayāē
jaṇaṇōe tujjha pāsa, visajiō nāraō ahayaṁ // PaumaCa.27

sīhī kisōrarahiyā, kalahayaparivajjiyā karēṇu cha
taha sā tujjha viōgē, añcantaṁ dukkhiyā jaṇaṇī // PaumaCa.28

vivaïṇṇakēsabhārā, rōvantī dukkhiyā gamaï kālaṁ
jaṇaṇī tujjha mahājasa!, sōgamahāsāgarē paḍiyā // PaumaCa.29

lakkhaṇa! tuma pi jaṇaṇō, puttaviōgammiṁdīviyasarīrā
rōvantī aïkaluṇaṁ, kālaṁ ciya dukkhiyā gamaï // PaumaCa.30

nā''hārē na ya saṁyaṇē, na divā na ya sabarīsu na pasē
khaṇamavi na uvēnti ghiī, añcantaṁ tumha jaṇaṇīō // PaumaCa.31

suṇiūṇa vayaṇamēyaṁ, halahara-nārāyaṇā sudīṇamuhā
rōkntā ubasamiyā, kaha kaha vi pavaṁgamabhaḍēhiṁ // PaumaCa.32

tō bhaṇaï nārayaṁ sō, paümō aïsundaraṁ vavasiya tē
vattādāṇēṇa'haṁ, jaṇaṇīṇaṁ jīviyaṁ dinnaṁ // PaumaCa.33


[p. 444]
sō cēva sukayapuṇṇō, purisō jō kuṇaï abhigaō viṇayaṁ
jaṇaṇīṇa appamattō, āṇāvayaṇaṁ alavantō // PaumaCa.34

jaṇaṇīṇa kusalavattaṁ, sōūṇaṁ rāma-lakkhaṇā tuṭṭhā
pūyanti nāraya tē, samaya vijjāharabhaḍēhiṁ // PaumaCa.35

ēyantarammi paümō, bibhīsaṇaṁ bhaṇaï suhaḍasāmakkhaṁ
amhē sāēyapurī, bhadda! avassēṇa gantabaṁ // PaumaCa.36

suyasōgāṇalataviyāṇa tāṇa jaṇaṇīṇa tattha gantūṇaṁ
darisaṇajalēṇa amhē, ṇiva viyabāī agāī // PaumaCa.37

kāūṇa sirapaṇāmaṁ, vibhōsaṇō bhaṇaï suṇasu vayaṇaṁ mē
rāhava! sōlasa diyahā, acchēyaba mahaṁ bhavaṇē // PaumaCa.38

annaṁ pi sāmi! nisuṇasu, paḍivattākāraṇēṇa sāēē
pēsijjanti naruttama!, dūyā bharahassa tūrantā // PaumaCa.39

rāhavavayaṇēṇa taō, dūyā saṁpēsiyā turiyavēgā
gantūṇa paṇamiūṇa ya, bharahassa kahanti paḍivattaṁ // PaumaCa.40

pattō halaṁ samusalaṁ, rāmō cakkaṁ ca lakkhaṇō dhōrō
nihaō lahāhivaī, 'sīyāe samāgamō jāō // PaumaCa.41

aha bandhaṇāu mukkā, indaïpamuhā bhaḍā u pabaïyā
laddhāō garuḍa-kēsarivijāō rāma-cakkīṇaṁ // PaumaCa.42

jāyā bibhīsaṇēṇaṁ, samayaṁ ca nirantarāṁ mahāpīī
lakāpurīe rajja, kuṇanti bala-kēsavā muiyā // PaumaCa.43

ēvaṁ rāghava-lakṣaṇa-riddhī, suṇiūṇa harisiō bharahō
tambōla-sugandhāisu dr̥ē pūēi vibhavēṇaṁ // PaumaCa.14

ghēttaṇa taō dūē, bharahō jaṇaṇīṇamuvagaō mūlaṁ
suyasōgadukkhiyāṇaṁ, kahēnti vattā aparisēsā // PaumaCa.45

sōūṇa kusalavattā, suyāṇa abhiṇandiyāu naṇaṇīō
tāva ya annē vi bahū, nayarī vijjāharā pattā // PaumaCa.46

aha tē gayaṇayalatthā, bibhīsaṇāṇāē khēyarā sadhē
muñcanti rayaṇavuḍhēi, gharē gharē tīe nayarīē // PaumaCa.47

aha tattha puravarīē, vijāharasippiēsu dakkhēsu
sayalabhavaṇāṇa bhūmī, uvalitā rayaṇakaṇaēṇaṁ // PaumaCa.48

jiṇavarabhavaṇāṇi bahū, sigdhaṁ ciya nimmiyāī tuṅgāī
pāsāyasahassāṇi ya, aṭṭhāvayasiharasarisāī // PaumaCa.49


[p. 445]
varakaṇayathambhapaürā, vitthiṇṇā maṇḍavā rayaṇacittā
raïyā samantaō vi ya, vijayapaḍāgāsu ramaṇibjā // PaumaCa.50

kavaṇarayaṇamayāī, mōtiyamālāulāī viulāī
rēhanti tōraṇāī, disāsu sabāsu ramāī // PaumaCa.51

suravahabhavaṇasamēhum̐, laggā ṇhavaṇusavā nigaharēsu
naḍanaṭṭagīyavāiya-ravēṇa abhiṇandiyā ahiyaṁ // PaumaCa.52

tarutaruṇapālcuggaya nāṇāvihakusumagandhapaürāī
chajjanti upavaṇāī, kōilabhamarōvagīyāī // PaumaCa.53

vāvīsu dīhiyāsu ya, kamalappalapuṇḍarīyachannāsu
jiṇavarabhavaṇēsu puṇō, rēhada sā puravarī ahiyaṁ // PaumaCa.54

ēvaṁ sāēyapurī, suranayarisamā kayā daṇuvaīhiṁ
rāmassa samakkhāyā, ahiyaṁ gamaṇussuyamaṇassa // PaumaCa.55

acintiyaṁ sayalamuvēi sōbhaṇaṁ, narassa taṁ mukayaphalassa saṁgamē
ahō jaṇā! kuṇaha tavaṁ susaṁtayaṁ, nahā suhaṁ vimalayara nisēvaha // PaumaCa.56


ii paümacariē sāēyapurōva gaṇaṁ nāma aṭṭhahattaraṁ pavvaṁ samatta


---------------------------------------------------------------------
[rāma-lakkhaṇasamāgamapadhvaṁ]

aha sōlasamē diyahē, kaōvayārā pabhāyasamayammi
rāhava-sōmitti-siyā pupphavimāṇa samārūḍhā // PaumaCa.1

sabē vi khēyarabhaḍā, vimāṇa raha gaya-turaṅgamārūḍhā
rāmēṇa samaṁ caliyā, sāēyapurī nayalēṇaṁ // PaumaCa.2

paümaïsannividyā, pucchaï sōyā paī aïmahantaṁ
jambuddīvassa ṭhiyaṁ, majhē kiṁ dīsaē ēyaṁ // PaumaCa.3

paümēṇa piyā bhaṇiyā, ētya jiṇā suravarēsu ahisittā
mērū nāma nagavarō, bahurayaṇavalantasiharōhō // PaumaCa.4

jalaharapanbhāranirbha, nāṇāviharukkhakusumaphalapaüraṁ
ēyaṁ daṇḍāraṇaṁ, jattha tuma avahiyā bhaddē! // PaumaCa.5


[p. 446]
ēsā vi ya kaṇṇaravā, mahānaī vimalasalilakallōlā
jīsē taḍammi sāhū, sundari! paḍilāhiyā ya tumē // PaumaCa.6

ēsō dīsaï sundari!, vaṁsaharī jattha muṇivarindāṇaṁ
kula-dēsabhūsaṇāṇaṁ, kēvalanāṇaṁ samuppanna // PaumaCa.7

bhavaṇujjāṇasamiddhaṁ, ēvaṁ taṁ kubbara piē! nayaraṁ
iha vasaï vālikhillō, aṇaō kallāṇamālāē // PaumaCa.8

ēvaṁ pi pēccha bhaddē!, dasaṇṇanayaraṁ nahiṁ kulisayannō
rāyā aṇannadiṭṭhī, vavavatipiyā parivasaï // PaumaCa.9

tattō vi vaïkantā, bhaṇaï piyaṁ naṇayanandiṇī ēsā
dīsaï purī pahāṇā, kavaṇā suranayarisaṁṭhāṇā // PaumaCa.10

bhaṇiyā ya rāhavēṇaṁ, sundari! ēsā mahaṁ hiyayaïṭṭā
vijāharakayabhūsā, sāēyapurī maṇabhirāmā // PaumaCa.11

dahraṇa samāsannē, pupphavimāṇaṁ sasaṁbhamō bharahō
niṣphaḍaï gayārūḍhō balasahiō ahimuha sigdhaṁ // PaumaCa.12

daṭṭaṇa ya ējantaṁ, bharahaṁ bhaḍacaḍagarēṇa paümābhō
ṭhāvēi gharaṇivaṭṭē, pupphavimāṇaṁ taōiṇṇō // PaumaCa.13

bharahō mattagayāō, ōyariuṁ namaï saharisō sigdhaṁ
rāmēṇa lakkhaṇēṇa ya, avagūḍhō tighanēhēṇaṁ // PaumaCa.14

saṁbhāsiēkkamēkkā, pupphavimāṇaṁ puṇō vi ārūḍhā
pavisanti kōsalaṁ tē, vijjāharasuhaḍaparikiṇṇā // PaumaCa.15

raha-gaya-turaṅgamēhiṁ, saṁghaṭuṭṭēntanōhanivahēhiṁ
pavisantēhi niruddhaṁ, gayaṇayalaṁ mahiyalaṁ nayaraṁ // PaumaCa.16

bhērī-muiṅga-tilimā-kāla-salāulāī
ghaṇaravāī, cāraṇagandhavamīsāī // PaumaCa.17

gaya-turayahēsiēṇaṁ, tūraniṇāēṇa bandisadēṇaṁ
na suṇaṁti ēkkamēkaṁ, ullāvaṁ kaṇṇavaḍiyaṁ pi // PaumaCa.18

ēvaṁ mahiḍḍijuttā, halahara-nārāyaṇā nivaïmamgē
vaccantē nayarajaṇō āḍhattō pēcchiuṁ sabō // PaumaCa.19

nāyaravahūhi sigdhaṁ, bhavaṇagavakkhā nirantarā channā
rēhanti vayaṇapataya-sarāṇa ruddhā va uddēsā // PaumaCa.20


[p. 447]
aha kōuēṇa turiyā, annā anna karēṇa pēllēuṁ
pēcchanti paṇadaṇīō, paümaṁ nārāyaṇasamēyaṁ // PaumaCa.21

annōnā bhaṇaï sahī! sīyāsahiō imō paümaṇāhō
lacchīharō vi ēsō, havaï visallāe sāhīṇō // PaumaCa.22

suggīvamahārāyā, ēsō vi ya aṅgaō varakumārō
bhāmaṇḍalō ya haṇuvō, nalō ya nīlō susēṇō ya // PaumaCa.23

ēē annē ya bahū, candōyaranandaṇāiyā suhaḍā
pēccha halā! dēvā iva, mahiḍḍiyā rūvasaṁpannā // PaumaCa.24

ēvaṁ tē paümāī, pēcchijjantā ya nāyarajaṇēṇaṁ
saṁpattā rāyagharaṁ, luliyacaluccalaṇadhayasōhaṁ // PaumaCa.25

sā pēcchiūṇa puttē, gharāu avarāiyā samōiṇṇā
aha kēkaī vi dēvī, sōmitī kēgayā cēva // PaumaCa.26

annaṁ bhavantaraṁ piva, pattāō puttadaṁsaṇaṁ tāō
bahumaṅgalujjayāō, ṭhiyāu tāṇaṁ samāsannē // PaumaCa.27

ālōiūṇa tāō, avaïṇṇā pupphayāu tūrantā
sayalaparivārasahiyā, aha tē jaṇaṇīō paṇamanti // PaumaCa.28

suyadarisaṇussugāhiṁ, tāhi vi āsāsiyā siṇēhēṇaṁ
paricumbiyā ya sīsē, puṇō puṇō rāma-sōmittī // PaumaCa.29

paṇhuyapaōharāō, jāyāō puttasaṁgamē tāō
pulaïyarōmañcīō, tōsēṇa ya vīrajaṇaṇīō // PaumaCa.30

dinnāsaṇōvaviṭṭhā, samayaṁ jaṇaṇīhi rāma-sōgittī
nāṇākahāsu sattā, ciṭṭhanti tahiṁ paramatuṭṭā // PaumaCa.31

jaṁ suviūṇa viujjhaī, jaṁ ca paütthassa darisaṇaṁ hōī
jaṁ mucchiō vi jōvaï, kiṁ na hu acchērayaṁ ēyaṁ // PaumaCa.32

cirapavasiō vi dōsaï, cirapaḍilaggō vi nibuiṁ kuṇaha
bandhaṇagaō vimuccaï, saya tti jhīṇā kahā lōē // PaumaCa.33

ēkkō vi kaō niyamō, pāvaï accanbhuyaṁ mahāmuralacchi
tamhā karēha vimalaṁ, dhammaṁ titthaṁkarāṇa sivasuhaphalayaṁ // PaumaCa.34


ii paümariē rāma-lakkhagaḥsamāgamavihāṇaṁ nāma ēgūṇāsīyaṁ pavvaṁ samattaṁ


---------------------------------------------------------------------

[p. 448]
[suvaṇālaṁkārahatthisaṁkhōmaṇapavvaṁ]

puṇaravi namiūṇa muṇiṁ, pucchaï sirivittharaṁ magaharāyā
halahara-sōmittīṇaṁ, kahēi sāhū samāsēṇaṁ // PaumaCa.1

nisuṇēhi sēṇiya! tuma, halahara-nārāyaṇāṇubhāvēṇaṁ
nandāvattanivēsaṁ, bahudāraṁ gōuraṁ cēva // PaumaCa.2

surabhavaṇasamaṁ gēha, khiisārō nāma havaï pāyārō
mērussa cūliyā iva, taha ya sabhā vējayantī ya // PaumaCa.3

sālā ya viulasōhā, cakkamiṇaṁ havaï suvihināmēṇaṁ
girikūḍa pāsāyaṁ, tuṅga avalōyaṇaṁ cēva // PaumaCa.4

nāmēṇa vaddhamāṇaṁ, cittaṁ pēcchāharaṁ girisaricchaṁ
kukkuḍaaṇḍākyavaṁ, kūī gambhaggihaṁ rammaṁ // PaumaCa.5

kappatarusamaṁ divaṁ, ēgatthambhaṁ ca havaï pāsāyaṁ
tassa puṇa sabaō cciya, ṭhiyāṇi dēvīṇa bhavaṇāī // PaumaCa.6

aha sīhavāhīṇī viya, sējjā haraviṭṭharaṁ diṇayarābhaṁ
sasikiraṇasannibhāī, camarāī maüyapharisāiṁ // PaumaCa.7

vēruliyavimaladaṇḍaṁ, chattaṁ sasisanihaṁ suhacchāyaṁ
visamōiyāu gayaṇaṁ laṅghantī pāuyāō ya // PaumaCa.8

vanthāi aṇagdhāiṁ, divāī cēva bhūsaṇavarāī
dunbhijja ciya kavayaṁ, maṇikuṇḍalajuvalayaṁ kantaṁ // PaumaCa.0

khaggaṁ gayā ya cakaṁ, kaṇayārisilīmuhā vi ya amōhā
vivihāi mahatthāī, annāṇi vi ēvaṁ mādīṇi // PaumaCa.10

pannāsasahassāī, kōḍīṇaṁ sāhaṇassa parimāṇaṁ
ēkkā ya havaï kōḍī, abbhahiyā pavaraghēṇūrṇa // PaumaCa.11

sattari kulakōḍīō, ahiyāu kuḍḍumbiyāṇa jēṭṭāṇaṁ
sāēyapuravarīē, vasanti dhaṇarayaṇapuṇṇāō // PaumaCa.12

kahalāsasiharasarisōvamāi bhavaṇāi tāṇa sēvāṇaṁ
balaya-gavā mahisīhiṁ, samāulāī surammāī // PaumaCa.13

pōkkhariṇidīhiyāsu ya, ārāmujjāṇakāṇaṇasamiddhā
jiṇavaragharēsu rammā, dēvapurī cēva sāēyā // PaumaCa.14


[p. 449]
jiṇavarabhavaṇāṇi tahiṁ rāmēṇaṁ kāriyāṇi bahuyāṇi
harisēṇēṇa va taïyā, bhaviyanaṇāṇaṁdayakarāī // PaumaCa.15

gāma-pura-khēḍa-kabaḍa-nayarī sā paṭṭaṇāṇa majjhatthā
indapurī va kayā sā, sāēyā rāmadēvēṇaṁ // PaumaCa.16

sabō gaṇō suruvō, sabō ghaṇa-dhaṇṇa-rayaṇasaṁpuṇṇō
sabō karabhararahiō, sabō dāṇujaō niśca // PaumaCa.17

ēkō stha mahādōsō, dīsaï phuḍapāyaḍō jaṇavayassa
paranindāsattamaṇō na cayaï niyayaṁ ciya sahāvaṁ // PaumaCa.18

lahā hivēṇa jā vi ya, hariūṇaṁ rāmiyā dhurva sīyā
sā kaha rāmēṇa puṇō, vavagayalajēṇa āṇīyā // PaumaCa.19

khattiyakulajāyāṇaṁ, purisāṇaṁ māṇagaviyamaīṇaṁ
lōgē duguṁchaṇīyaṁ, kammaṁ na ya ērisaṁ jurta // PaumaCa.20

ēyantarammi bharahō, tammi ya gandhavanaṭṭagīēṇaṁ
na lahaï raha mahappā, visaēsu virattagayabhāvō // PaumaCa.21

saṁsārabhaüviggō, bharahō paricintiūṇamāḍhattō
visayāsattēṇa mayā, na kaō dhammō suhr̥nivāsō // PaumaCa.22

dukkhēhi māṇusattaṁ, laddhaṁ jalabubbuōvamaṁ cavalaṁ
gayakaṇṇasamā lacchī, kumumasamaṁ jōvaṇaṁ havaï // PaumaCa.23

kiṁpāgaphalasaricchā, bhōgā jīyaṁ ca suviṇaparitullaṁ
pakkhisamāgamasarisā, bandhavanēhā aïdurantā // PaumaCa.24

dhannā hu tāyamāī, jē sadhē ujjhiūṇa rajāī
usabhasiridēsiyastha, sugaïpahaṁ tē samōiṇṇā // PaumaCa.25

dhaṇṇā tē bālamuṇī, bālattaṇayammi gahiyasāmaṇṇā
na ya nāō pēmmarasō, sajjhāē vāvaḍamaṇēhiṁ // PaumaCa.26

bharahāimahāpurisā, dhannā tē jē siriṁ payahiūṇaṁ
nigganthā pabaïyā, pattā sivasāsayaṁ sōkkhaṁ // PaumaCa.27

taruṇattaṇammi dharma, jaï haṁ na karēmi siddhisuhagamaṇaṁ
gahiō jarāe pacchā, ḍajjhissaṁ sōgaaggīṇaṁ // PaumaCa.28

galagaṇḍasamāṇēsuṁ, sarīrachīrantarāvahantēsu
thaṇaphōḍaēsu kā vi hu, havaï raī, maṁsapiṇḍēsu! // PaumaCa.29


[p. 450]
tambōlarasāliddhē, bhariē ciya dantakīḍayāṇa muhē
kērisiyā havaï raī, cumbijjantē aharacammē! // PaumaCa.30

antō kayārabhariē, bāhiramaṭṭē sabhāvaduggandhē
kō nāma karēja raī, juvaïsarīrē narō mūḍhō? // PaumaCa.31

saṁgīyaē ya ruṇṇē, natthi visēsō buhēhiṁ nidihō
ummattyasamasarisē, 'kō va guṇō nacciyavammi! // PaumaCa.32

surabhōgēsu na tittō, 'jīvō pavarē vimāṇavāsammi
sō kiha aviyōhamaṇō, māṇusabhōgēsu tippihii // PaumaCa.33

bharahassa ēva diyahā, bahavō vañcanti cintayantassa
balaviriyasamatthassa vi, sōhassa va pañjaratthassa // PaumaCa.34

ēvaṁ saṁdiggamaṇō, bharahō ciya kaïgaīe parimuṇiu
bhaṇiūṇa samāḍhatō, paümō mahurēhiṁ vayaṇēhiṁ // PaumaCa.35

amha piyarēṇa jō vi hu, bharaha! tuma ṭhāviō mahārajē
taṁ bhuñjasu nissēsaṁ, vasuhaṁ tisamuddapērantaṁ // PaumaCa.36

ēyaṁ sudarisaṇaṁ tuha, vasē ya vijāharāhivā sakē
ahayaṁ gharēmi chattaṁ, mantī vi ya lakkhaṇō niyayaṁ // PaumaCa.37

hōi tuhaṁ sathaṇō, cāmaradhārō bhaḍā ya sannihiyā
bandhava karēhi raja, cirakālaṁ bāiō si mayā // PaumaCa.38

jiṇiūṇa rakkhasavaī ihāgaō darisaṇussuō tujhaṁ
amhēhi sama bhōgē, bhōttūrṇa pabaïjjāsu // PaumaCa.39

ēva bhaṇantaṁ paüma, bharahō paḍimaṇaï tāva nisuṇēhi
icchāmi dēva! mōttu, bahudukkhakara narindasiriṁ // PaumaCa.40

ēva bhaṇiyaṁ suṇēu, aṁsujalāuṇṇalōyaṇā suhaḍā
panti vimhiyamaṇā, dēva nisāmēha vayaṇa'haṁ // PaumaCa.11

tāyassa kuṇasu vayaṇaṁ, pālakhaṁ lōyaṁ suhaṁ aṇuhavantō
pacchā tuma mahājasa!, giṇhējasu niṇamaē dikkha // PaumaCa.42

bhaṇaï bharahō narindō, piuvayaṁṇaṁ pāliyaṁ nahāvataṁ
parivāliō ya lōgō, bhōgavihī māṇiyā savā // PaumaCa.13

dinnaṁ ca mahādāṇaṁ, sāhunaṇō tappiō nahicchāē
tāraṇa vavasiyaṁ naṁ, kammaṁ tamahaṁ pi vavasāmi // PaumaCa.44


[p. 451]
aṇumannaha mē 'sigdha, vigdhaṁ mā kuṇaha jāiyā tummē
kajaṁ salāhaṇija, jaha taha vi narēṇa kāyakaṁ // PaumaCa.45

nandāiṇō narindā, bahavō aṇiyattavisaya pēmmā ya
bandhavanēhavinaḍiyā, kālēṇa ahōgaī pattā // PaumaCa.46

naha indhaṇēṇa amgī, na yē tippaha sāgarō naïsaēsu
taha jīvō vi na tippaï, mahaēmu vi kāmabhōgēsu // PaumaCa.17

ēva bhaṇiūṇa bharahō, samuṭṭiō āsaṇāu vañcantō
lacchīharēṇa rūddhō, garuyasiṇēhaṁ vahantēṇaṁ // PaumaCa.18

nāva ya tassuvaēsa, dēha ciya lakkhaṇō raïnimitta
tāva ya paümāṇāē, samāgayāō paṇaïṇīō // PaumaCa.49

ēyantarammi sīyā, taha ya visallā subhā ya bhāṇumaī
indumaī rayaṇamaī, lacchī kantā guṇamaī ya // PaumaCa.50

nalakuvarī kubērī, bandhumaī candaṇā subhaddā ya
sumaṇasuyā kamalamaī, nandā kalyāṇamālā ya // PaumaCa.51

taha cēva candakantā, sirikantā guṇamaī guṇasamuddā
paümāvaïmāīō, ujjuvaī ēvamāīō // PaumaCa.52

maṇanayaṇahāriṇīō, sabālaṁkārabhūsiyaṅgīō
parivēḍhiūṇa bharaha, ṭhiyāō hatthi va kariṇōō // PaumaCa.53

taṁ bhaṇaï jaṇayataṇayā, dēvara! amhēṁ karēhi vayaṇamiṇaṁ
kīlasu jalamajjaṇaya, sahiō ya imāsu juvaīsu // PaumaCa.54

sō ēva bhaṇiyamētō, bharahō viyaliyasiṇēhasaṁbandhō
dakkhiṇṇēṇa mahappā, aṇṇicchaï payaṇumētēṇaṁ // PaumaCa.55

bharahassa mahiliyāō, tāva tahiṁ uvagayāu sabāō
avaïṇṇāu saravaraṁ, daïēṇa samaṁ pahaṭāō // PaumaCa.56

niddhēsu suyandhēsu ya, ubaṭṭaṇaēsu vivihavaṇṇēsu
ubaṭṭiō mahappā, hāō juvaīhi samasahiō // PaumaCa.57

uttiṣṇō ya sarāō, niṇavarapūyaṁ ca bhāvaō kāuṁ
nāṇābharaṇēsu taō, vibhūsiō, paṇaïṇisamaggō // PaumaCa.58

kōlaṇaraīvirattō, bharahō taccadiṭṭasabbhāō
varajuvaīhi parimiō, sō paramubēyamubahaï // PaumaCa.59

ēyantarami jō sō, hatthī tēlōkkamaṇḍaṇō nāmaṁ
khuhiō ālāṇakhambha, bhantuṁ sālāō nimphiḍiō // PaumaCa.60


[p. 452]
bhamiūga samāḍhattō, bhajantō bhavaṇatōraṇavarāī
pāyāragōyarāvaṇa, vittāsēntō ya nayaramaṇaṁ // PaumaCa.61

palayaghaṇasaïsarisa, tassa rakha nisuṇiūṇa sēsagayā
vicchaḍiyamayadappā, dasa vi disāō palāyanti // PaumaCa.62

varakaṇayarayaṇatujhē, bhaṁtūrṇa nayaragōuraṁ sahasā
bharahassa samāsanē, uvaḍiō sō mahāhatyī // PaumaCa.3

da₹ṇa gayavaraṁ taṁ, juvaīō bhayapavēviraṅgīō
bharahaṁ samāsiyāō, āiścaṁ cēva rassīō // PaumaCa.64

bharahāhimuhaṁ hathi, jantaṁ dahaṇa nāyarō lōgō
hāhākāramuharavaṁ, kuṇaï mahanta pariyaṇō ya // PaumaCa.65

aha tē dōṇi vi samaya, halahara-nārāyaṇā gayaṁ dadu
ghēṇa samāḍhattā, nimajjiyapariyarāvēḍhā // PaumaCa.66

tāva ya bharahanarinda, aṇimisanayaṁṇō gaō palōēuṁ
sumaraï aīyajammaṁ, pasantahiyaō siḍhilagattō // PaumaCa.67

taṁ bhaṇaï bharahasāmī, kēṇa tuma rōsiō aṇajjēṇaṁ
gayavara pasannacittō, hōhi kasāyaṁ paricayasu // PaumaCa.68

suṇiūṇa tassa vayaṇaṁ, ahiyayaraṁ sōmadaṁsaṇasahāvō
jāō mayaṅgaō sō, tāhē saṁbharaï surajammaṁ // PaumaCa.69

ēsō mahiḍḍijuttō, mittō bambhē surō purā āsi
caviūṇa naravarindō, nāō balasattisaṁpannō // PaumaCa.70

hā karṭa ahaya puṇa, nindiyakammō tirikkhajōṇīsu
kaha hatthi samuppannō, vivēgarahiō akayakārī // PaumaCa.71

tamhā karēmi saṁpaī, karma taṁ jēṇa niyayadukkhāī
chēttaṇa dēvalōē, bhuñjāmi jahicchiē bhōgē // PaumaCa.72

ēvaṁ vahakantabhavaṁ sarēuṁ, jāō susaṁvēgaparō gaïndō
cintēi ta ēttha karēmi kamma, jēṇaṁ tu ṭhāṇaṁ vimalaṁ lahē haï // PaumaCa.73


ii paümacariē tihuyaṇālaṁkārasaṁkhōbhavihāṇaṁ nāma āsīimaṁ pavvaṁ samattaṁ


---------------------------------------------------------------------

[p. 453]
[suvaṇālaṁkārahatyisallapabvaṁ]

tatō sō varahasthī, halahara nārāyaṇēhi sahiēhi
aïkadiṇadappiēhi vi, gahiō ciya sahiyamaṇēhiṁ // PaumaCa.1

nārāyaṇavayēṇēṇaṁ, nīō ciya mantiṇēhi niyayagharaṁ
saṁpēsiō gaō sō, pūrva parilambhiō cēva // PaumaCa.2

dachr̥ṇa garya gahiya, samayaṁ vijāharēhi sabanaṇō
paümassa lakkhaṇassa ya, balamāhappaṁ pasaṁsanti // PaumaCa.3

sīyā ya visallā vi ya, bharahō saha paṇaïṇīhi niyayāhiṁ
lakkhaṇarāmā ya taō, kusumujjāṇaṁ samuñcaliyā // PaumaCa.4

bahutūraniṇāēṇaṁ, nayasadugghuṭamaṅgalaravēṇaṁ
ahinandiyā paviṭhṭhā, rāhavabhavaṇa surapurāmaṁ // PaumaCa.5

ōyariya vāhaṇāṇaṁ, uvavidyā''hāramaṇḍavaṁ sakē
paḍilāhiūṇa sāhu, pariyaṇasahiyā taō nimiyā // PaumaCa.6

tāva ya magahanarāhivaṁ, savē maṁtī samāgayā tattha
kāūṇa sirapaṇāma, rāhava! nisuṇēhi vayaṇa'haṁ // PaumaCa.7

jattō pabhūi sāmiya!, khubhiūṇaṁ sō samāgaō hatthī
tattō pabhūha gāda, jhāyaï kiṁ kiṁ pi hiyaēṇaṁ // PaumaCa.8

ūsasiūṇa sudīhaṁ, nimīliyacchō karēṇa mahivēḍhaṁ
āhaṇaï dhuṇaï sīsa, puṇaravi cintāvarō hōi // PaumaCa.9

thuvantō ciya kavalaṁ, na ya gēṇhaï niṭhura pi bhaṇṇantō
jhāyaï thambhanisaṇṇō, karēṇa dasaṇaṁ ca vēḍhēuṁ // PaumaCa.10

lēppamaō iva suharaṁ, ciṭṭhaï sō acaliyaṅgapañcaṅgō
kiṁ jīvapariggahiō, hōja na hōja? ti saṁdēhō // PaumaCa.11

mantēhi ōsahēhi ya, vējapaüttēhi tassa sabbhāvō
na ya lakkhijjaï sāmiya!, ahiyaṁ viyaṇāurō sō u // PaumaCa.12

saṁgīyayaṁ pi na suṇaï, na ya kuṇaï dhiī sarē ṇa sējāsu
na ya gāmē na ya raṇē, āhārē nēva pāṇē ya // PaumaCa.13

ēyāvatthasarīrō, baṭṭaï tēlōkkamaṇḍaṇō hatthī
amhēhi tujma siṭṭhō, tassa uvāyaṁ pahū kuṇasu // PaumaCa.14


[p. 454]
ēvaṁ mahāmantigiraṁ suṇē, ṭhiyā vicintā bala-cakkapāṇī
baṁpanti tēlōkavibhūsaṇēṇaṁ, hīṇaṁ asēsa vimalaṁ pi rajaṁ // PaumaCa.15


ii paümacariē [vi] bhuvaṇālaṁkārasallavihāṇaṁ nāma ēkāsīyaṁ pavvaṁ samattaṁ


---------------------------------------------------------------------
[bhuvaṇālaṁkārahatyiputvabhavākikṣaṇapadhvaṁ]

ēyantaraṁmi sēṇiya!, mahāmuṇī dēsabhūsaṇō nāma
kulabhūsaṇō tti bīō, sura-asuranamaṁsiō bhayavaṁ // PaumaCa.1

jāṇaṁ vaṁsanagavarē, paḍimaṁ caürāṇaṇaṁ uvagayāṇaṁ
jaṇiō ciya uvasaggō, punarivūṇaṁ suravarēṇaṁ // PaumaCa.2

rāmēṇa lakkhaṇēṇa ya, tāṇa kaē tattha pāḍihērammi
sayalajagujjōyakara, kēvalanāṇaṁ samuppannaṁ // PaumaCa.3

tuṭṭēṇa jakkhavaïṇā, dinnō ya varō mahāguṇō taïyā
jassa pasāraṇa jiō, sattū bala-vāsudēvēhiṁ // PaumaCa.4

tē samaṇasaṅghasahiyā, saṁpattā kōsalāpuri pavaraṁ
kusumāmōujjāṇē, ahiṭiyā phāsuguisē // PaumaCa.5

aha tē saṁnamanilayā, sāhū sabō vi nāgarō lōō
āgantūṇa sumaṇasō, bandaï paramēṇa viṇaēṇaṁ // PaumaCa.6

paümō bhāīhi samaṁ, sāhūrṇa darisaṇujaō pattō
nāīsara garya taṁ, puraō kāūṇa niṣphiḍiō // PaumaCa.7

avarāiyā ya dēvī, sōmittī kēgaī taha'nāō
juvaīō muṇivarē tē, vandaṇahēuṁ uvagayāō // PaumaCa.8

jagaḍijantaturaṅgama-hatyighaḍāḍōvaviyaḍamamgēṇaṁ
bahusuhaḍasaṁparivuḍō, gaō ya paümō tamujāṇa // PaumaCa.9

sāhussa āyavattaṁ, daṭṭu tē vāhaṇāu ōiṇṇā
gantūṇa paümamādī, saṁghē paṇamanti muṇivasamē // PaumaCa.10

uvaviṭhṭhāṇa mahiyalē, tāṇa muṇī dēsabhūsaṇō dhammaṁ
duvihaṁ kahēi bhayavaṁ, sāgāraṁ taha nirāgāraṁ // PaumaCa.11


[p. 455]
paḍhamō gihavāsīṇaṁ, sāyārō'ṇēyapajjavō dhammō
hōi nirāyārō puṇa, nigganthāṇaṁ jaïvarāṇaṁ // PaumaCa.12

lōē aṇāinihaṇē, ēvaṁ annāṇamōhiyā jīvā
āṇuhōnti kujōṇigayā, dukkhaṁ saṁsārakantārē // PaumaCa.13

pāmō paramavabandhu, tāṇaṁ saraṇaṁ ca hōi jīvassa
dhammō suhāṇa mūla, dhammō kāmaduhā ghēṇū // PaumaCa.14

sayalammi vi tēlōkē, naṁdavaṁ uttamaṁ mahagdhaṁ ca
taṁ sarva dhammaphalaṁ, labhaï narō uttamatavēṇaṁ // PaumaCa.15

niṇavaravihiē maggē, dhamma kāūṇa nicchiyaṁ purisā
ummukkakammakalasā, janti sirva sāsayaṁ ṭhāṇaṁ // PaumaCa.16

ēyantarami pucchada, sāhū lacchīharō paṇamiḷaṇaṁ
sāhēhi gaō khumiō, kiha puṇaravi uvasamaṁ pattō // PaumaCa.17

aha dēsabhūsaṇamuṇī, bhaṇaï gaō aïbalēṇa saṁkhubhiō
saṁbhariūṇa parabhavaṁ, puṇaravi sōmattaṇaṁ pattō // PaumaCa.18

āsi purā iha nayarē, nābhī bhajjā ya tassa marudēvī
tīē garbhami niṇō, uppannō sayalajaganāhō // PaumaCa.19

sura-asuranamiyacalaṇō, raja dāūṇa jēṭṭaputtassa
caühi sahassēhi sama, pabaïō naravarindāṇaṁ // PaumaCa.20

aha sō vāsasahassaṁ, ṭhiō ya paḍimāe jiṇavarō dhīrō
jatthuddēsaṁmi phuḍaṁ, bhaṇaï naṇō aja vi payāgaṁ // PaumaCa.21

jē tē sāmiyabhattā, tēṇa samaṁ dikkhiyā naravarindā
dussahaparissahēhiṁ, chammāsanbhantarē bhaggā // PaumaCa.22

asaṇa-tisāe kilantā, sacchandavayā kudhammadhammēsu
jāyā vakkalaghārī, taruphala mūlāsiṇō mūḍhā // PaumaCa.23

aha uṣpannē nāṇē, niṇassa mariī taō ya nikkhantō
sāmaṇṇā paḍibhaggō, pārivajaṁ pavattēi // PaumaCa.24

aha suppabhassa taïyā, puttā palhāyaṇāe dēvīē
candōdaya sūrōdaya, pabaïyā niṇavarēṇa samaṁ // PaumaCa.25

bhaggā sāmaṇṇāō, sīsā mārijināmadhēyassa
hōūṇaṁ kālagayā, bhamiyā saṁsārakantārē // PaumaCa.26


[p. 456]
candōdaō kayāī, nāgapurē harimaïssa majjāē
palhāyaṇāe ganbhē, nāō ya kulakarō rāyā // PaumaCa.27

sūrōdaō vi ēttō, tami purē vissamūhavippēṇaṁ
jāō suharayanāmō, garbhami ya amgikuṇḍāē // PaumaCa.28

rāyā kulaṁkarō vi ya, gacchantō tāvasāṇa sēvāē
aha pēcchaï muṇivasōṁ, dhīraṁ abhiṇandaṇaṁ nāma // PaumaCa.29

bhaṇiō'vahināṇīṇaṁ, jattha tuma jāsi tattha kaṭṭagaō
naravaï! piyāmahō tē, ciṭṭhaï sappō samuppannō // PaumaCa.30

aha phāliyammi kaḍē-kkhissaï tāksō tumaṁ daṭuṁ
gantūṇa pēcchada nivō, taṁ cēva tahāvihaṁ sarva // PaumaCa.31

tañcatthadarisaṇēṇaṁ, muṇivaravayaṇēṇa tattha paḍibuddhō
rāyā icchaï kāuṁ, pabajaṁ nāyasaṁvēgō // PaumaCa.32

caüpabantasuīē, taṁ vippō suiraō vimōhēi
jaṁpaï kulāgaō ciya, naravaï! tuha pēiō dhammō // PaumaCa.33

rajaṁ bhōttaṇa ciraṁ, niyayapaē ṭhāviuṁ suyaṁ jēḍaṁ
pacchā karējjasu hiya, sāmiya! vayaṇaṁ mamaṁ kuṇasu // PaumaCa.34

ēyaṁ ciya vitanta, siridāmā tassa mahiliyā sōuṁ
cintēi parapasattā, ayaṁ muṇiyā narindēṇaṁ // PaumaCa.35

tēga imō pabajra, rāyā giṇhēja vā na giṇhējjā
kō jāṇaï parahiyayaṁ, tamhā mārēmiha visēṇaṁ // PaumaCa.36

pāvā purōhiēṇaṁ, saha saṁjuttā kulaṁkaraṁ tāhē
mārēi tasvaṇaṁ ciya, pasudhāēṇaṁ niyayagēhē // PaumaCa.37

sō kālagaō tāhē, sasaō hōūṇa puṇa taō mōrō
nāgō ya samuppannō, kurarō taha dudurō cēva // PaumaCa.38

aha suiraō vi puvaṁ, mariūṇaṁ gayavarō samuppannō
akkamaï daduraṁ taṁ, sō hatthī niyayapāēṇaṁ // PaumaCa.39

kālagaō uppannō, macchō kālēṇa saravarē sukē
kāēmu khajjamāṇō, mariūṇaṁ kukkuḍō jāō // PaumaCa.40

majjārō puṇa hatthī, tiṣṇi bhavā kukkuḍō samuppannō
māhaṇamajjārēṇaṁ, khaddhō tiṇṇēva jammāī // PaumaCa.11

bambhaṇamajjārō sō, mariuṁ macchō taō samuppanō
iyarō vi suṁsumārō, jāō tatthēva salilaṁmi // PaumaCa.42


[p. 457]
tē susumāramacchā, dhīvarapurisēhi jālapaḍibaddhā
āyaḍmiṇa vahiyā, bahuhā samayā samuppanā // PaumaCa.13

bō āsi saṁsumārō, sōya viṇōō ti nāmaō vippō
iyarō tassa kaṇiṭṭhō, ramaṇō rāyamgihē vippō // PaumaCa.44

mukkhacaṇēṇa ramaṇō, niviṇṇō niggaō ya vēyatthī
laṇa guru sikkhaha, sanōvō tahiṁ vēē // PaumaCa.45

puṇaravi magahapuraṁ sō, ēkōyaradarisaṇussuō ramaṇō
saṁpattō nakkhaharē, nisāsu tatthālayaṁ kuṇaï // PaumaCa.46

tattha viṇōyassa piyā, asōyadattassa dinnasaṁkēyā
taṁ cēva jakkhanilaya, sāhā nāmēṇa saṁpattā // PaumaCa.47

ramaṇō tīe samāṇaṁ, gahiō ciya daṇḍavāsiyanarēhiṁ
tāva ya tāṇa sēyāsa, gaō viṇōō asiṁ ghēttu // PaumaCa.48

sanbhāvamantaṇaṁ sō, sōḍa mahilāēṁ kāraṇē ruhō
ghāēi viṇōō taṁ, ramaṇaṁ khaggēṇa rayaṇimmi // PaumaCa.19

gēhaṁ gaō viṇōō, sayayaṁ mahilāe raïsuhaṁ bhōttu
kālagaō saṁsāraṁ, parihiṇḍaï dukkhasaṁbāha // PaumaCa.50

aha tē viṇōya-ramaṇā, uppannā mahisayā sakammēhiṁ
nāyā ya acchabhallā, niścakhū vaṇadavē daḍḍā // PaumaCa.51

aha tē vāhajuvāṇā, nāyā hariṇā taō ya sāraṅgā
saṁtāsiēṇa raṇṇē, mukkā niyaēṇa jūhēṇaṁ // PaumaCa.52

aha naravaī sayaṁbhū, vimalaniṇaṁ vandiu paḍiniyattō
pēcchaï ya hariṇaē tē, niyayaghara nēi parituṭṭhō // PaumaCa.53

pēcchanti varāhāraṁ, dijantaṁ muṇivarāṇa tē hariṇā
nāyā pasannahiyayā, naravaïbhavaṇē dhiī pattā // PaumaCa.54

āukkhaē samāhiṁ, laddhaṇa taō surā samuppannā
caviyā puṇō vi tiriyā, bhamanti vivihāsu jōṇīsu // PaumaCa.55

kaha kaha vi māṇusasa, laḍhaṇa ya sō viṇōyasāraṅgō
battīsakōḍisāmī, jāō dhaṇaō ti kampillē // PaumaCa.56

ramaṇajīō sāraṅgō, saṁsāra hiṇḍiūṇaṇēgavihaṁ
kampillē dhaṇayasuō, uppanō bhūsaṇō nāmaṁ // PaumaCa.57

puttasiṇēhēṇa puṇō, saba dhaṇaēṇa tattha varabhavaṇē
dēhuvagaraṇaṁ vivihaṁ, kayaṁ ca tassēva sannihiyaṁ // PaumaCa.58


[p. 458]
sēvijantō niyayaṁ, juvaīsu maṇōharāsu bhavaṇagaō
na ya pēcchaï udayantē, sasi mūrē asthamantē ya // PaumaCa.59

iha pēcchahu saṁsārē, sēṇiya! naḍacēṭṭiyaṁ tu nīvāṇaṁ
dhaṇaō ya āsi bhāyā, nāō ciya bhūsaṇassa piyā // PaumaCa.60

tāva ya nisāvasāṇē, sōūṇaṁ dēvadunduhinināya
dēvāgamaṁ ca dadu, paḍibuddhō bhūsaṇō sahasā // PaumaCa.61

bhaddō sabhāvasīlō, dhammaraō tivabhāvasaṁjuttō
sirigharamuṇissa pōsē, vandaṇahēuṁ aha payaṭṭō // PaumaCa.62

sō tattha pavisarantō'sōgavaṇē takkhaṇaṁmi uragēṇaṁ
daṭṭhō ciya kālagaō, māhindē suravarō jāō // PaumaCa.63

caviō pukkharadīvē, māhavidēvīē kucchisaṁbhūō
candāiccapurē sō, payāsajasanandaṇō jāō // PaumaCa.64

amarindarūvasarisō, nāmēṇa jagajuī juisamaggō
saṁsāraparamabhīrū, rajjami aṇāyaraṁ kuṇaï // PaumaCa.65

tabasīlasamiddhāṇaṁ, sāhūṇā'hāradāṇapuṇṇēṇaṁ
mariūṇa ya dēvakuru, gaō ya īsāṇakappaṁ sō // PaumaCa.66

sō tattha dēvasōkkhaṁ, bhōttu paliōvamāi bahuyāī
caviō jambuddīvē, avaravidēhē mahāsamaē // PaumaCa.67

rayaṇapurē cakaharō, ayalō mahilāe tassa ghariṇīē
ganbhami samuppannō, lōgassa samūsavō ya vibhū // PaumaCa.68

vēramgasamāvanna, cakkī nāūṇa attaṇō puttaṁ
pariṇāvēi balā taṁ, tiṇṇi kumārīsahassāī // PaumaCa.69

sō tēhi lāliō vi ya, mannaï dhīrō visōvamē bhōgē
mahaï ciya pabajjaṁ, navaraṁ ēkkēṇa bhāvēṇaṁ // PaumaCa.70

kēūrahārakuṇḍala-vibhūsiō varavahūṇa majjhatthō
uvaēsaṁ dēī vibhū, guṇāyaraṁ jiṇavaruddiṣṭuṁ // PaumaCa.71

khaṇabhaṅgurēsu kō vi hu, bhōgēsu raī karēja nāṇantō
kimpāgaphalasamēla ya, niyamā pacchā apatthēmu // PaumaCa.72

sā havaï salāhaṇiyā, sattī ēkā narassa jiyalōē
nā mahaï takkhaṇaṁ ciya, muttisuhaṁ cañcalē jōē // PaumaCa.73

suṇiūṇa paṇaïṇīō, ēyaṁ daïṇṇa bhāsiyaṁ dharma
uvasantāō niyamē, gēṇhanti nahāṇusattīē // PaumaCa.74


[p. 459]
aha sō naravahaputtō, niyayasarīrē vi vavagayasiṇēhō
chaṭṭamāiēK, puṇō vi bhāvēi appāṇaṁ // PaumaCa.75

caüsaṭṭhisahassāī, varisāṇa akampiō tavaṁ kāuṁ
kālagaō uvavannō, dēvō bambhuttarē kappē // PaumaCa.76

jō sō puṇa sō dhaṇaō, bhamiuṁ nāṇāvihāsu jōṇīsu
jambūdakṣiṇabharahē, pōyaṇanayarē dhaṇasamiddhē // PaumaCa.77

sōaggimuhō nāmēṇa bambhaṇō tassa bambhaṇīganmē
kammāṇilēriō sō ubavaṇṇō miumaī nāmaṁ // PaumaCa.78

aviṇaya-jūyāmiraō, bahuvihaavarāhakāragō duṭṭō
niddhāḍiō dharāō, piyarēṇuvalambhabhīēṇaṁ // PaumaCa.79

dōkappaḍaparihāṇō, hiṇḍantō mēhaṇī ciraṁ kālaṁ
ēkammi gharē salilaṁ, maggaï taṇhākilantō sō // PaumaCa.80

tō bambhaṇīe udaya, dinnaṁ ciya tassa sīyalaṁ surahiṁ
nāō pasannahiyaō, pucchaï ta miumaī vippō // PaumaCa.81

daṭṭaṇa maē sahasā, kēṇa va kajjēṇa ruyasi sāvittī!
tīē vi ya sō bhaṇiō, majjha vi vayaṇaṁ nisāmēhi // PaumaCa.82

bhadda! tumē aṇusarisō, majjha suō niggaō niyagharāō
jaï kaha vi bhamantēṇaṁ, divō tō mē parikahēhi // PaumaCa.83

bhaṇiyā ya miumaī ṇaṁ, ammō! mā ruyasu havamu parituṭṭā
ciralakkhagō bhamēra, tujjha suō āgaō sō haïṁ // PaumaCa.84

sōaggimuhassa piyā, piyaputtasamāgamē jaṇiyatōsā
paṇhuyapaōharā sā, kuṇaï taō saṁgamāṇandaṁ // PaumaCa.85

sabakalāgamakusalō, dhuttāṇa ya matthayaṭṭiō dhīrō
jāōvabhōgasēvī, jūē avarājiō niyayaṁ // PaumaCa.86

tassa u vasantaamarā, gaṇiyā nāmēṇa rūvasaṁpannā
bīyā ya havaï ramaṇā, iṭṭā kantā miumaïssa // PaumaCa.87

jaṇaō bandhūhi samaṁ, dāridassa u vimōiō tēṇaṁ
māyā ya kuṇḍalāisu, vibhūsiyā pāviyā riddhī // PaumaCa.88

ēttō sasaṅkanayarē, rāyaharaṁ cōriyāgaō santō
aha nandivaddhaṇanivaṁ, japaṁtaṁ miumaī suṇaï // PaumaCa.89


[p. 460]
candamuhassasayāsē, muṇivaravasahassa anja paramaguṇō
dhammō suō kisōyari!, sivasuhaphalaō niyayabandhū // PaumaCa.9

visayā visa va dēvī, pariṇāmaduhāvahā mahāsatt
tamhā laēmi dikkhaṁ, jaï na kuṇasi sōgasaṁbandhaṁ // PaumaCa.91

ēvaṁ ca sikkhayantaṁ, dēvī sirivaddhaṇaṁ taō sōuṁ
aha takkhaṇammi bōhī, saṁpattō miumaī tāhē // PaumaCa.92

saṁsārabhaübimgō, muṇissa pāsammi candavayaṇassa
giṇhaï jiṇavaravihiya, pājaṁ miumaī ēttō // PaumaCa.93

tappada tavaṁ sughōraṁ, jahāgarma sōla-saṁjamasamaggō
mēru va dhōragaruō, bhamaï mahī phāsuyāhārō // PaumaCa.94

avarō pabayasiharē, nāmēṇaṁ guṇanihī samaṇasīhō
cii caürō māsā, vārisiyā vibuhaparimahiō // PaumaCa.95

sāhū samattaniyamō, anuhēsaṁ gaō nahayalēṇaṁ
taṁ cēva pavayavaraṁ, saṁpattō miumaī taïyā // PaumaCa.96

pavisaï bhikkhāhēḍaṁ, rammaṁ ālōyanayaranāma sō
samaṇō samāhiyamaṇō, vandijantō jaṇavaēṇaṁ // PaumaCa.97

naṁpaï jaṇō imō sō, jō girisiharē surēhi parimahiō
sāhū bahuguṇanilaō, bhayasōgavivajiō 'dhīrō // PaumaCa.98

muāvēi naṇō taṁ, susāyaāhāra-pāṇayādīhiṁ
sō tattha kuṇaï māya, iḍḍīrasagāravanimittaṁ // PaumaCa.99

jō sō pāyasiharē, sō hu tuma muṇivarō bhaṇaï lōgō
aṇumannaï taṁ vayaṇaṁ, māillō tibarasagiddhō // PaumaCa.10

ēvaṁ māyāsallaṁ, jēṇaṁ nālōiyaṁ gurusayāsē
tēṇa tumē nāgagaī, baddhaṁ tiriyāuyaṁ kama // PaumaCa.101

sō miumaī kayāī, kālaṁ kāūṇa tattha varakappē
uvavannō kayapuṇṇō, jattha'bhirāmō surō vasaï // PaumaCa.102

bahubhavakammanibaddhā, ēyāṇa nirantaraṁ 'piī paramā
āsi ciya suralōē, mahiḍḍijuttāṇa dōḍaṁ pi // PaumaCa.103

suravahuyāmajjhagayā, divaṅgāyatuḍiyakuṇḍalābharaṇā
raïsāgarōvagāḍhā, gaya pi kālaṁ na yāṇanti // PaumaCa.104

sō miumaī kayāī, caïrḍa māyāvasēṇa iha bharahē
sallaïvaṇē niguñja, uppannō pabaē hatthī // PaumaCa.105


[p. 461]
ghaṇakasiṇakajjalanibhō, saṁkhumiyasamuisarisanigyōsō
siyadasaṇō pavaṇanavō, vēēṇa kulupamō sūrō // PaumaCa.106

ērāvaṇasamasarisō sacchandavihāriṇō rivupaṇāsō
acchantu tāva maṇuyā, khēyaravasabhāṇa vi agējhō // PaumaCa.10

nāṇāvihēsu kīlaï, siharaniguñja su tarusamiddhēsu
avayaraï māṇasasara, līlāyantō kamalapuṇṇaṁ // PaumaCa.108

kaïlāsapavayaṁ puṇa, vaccaï mandāiṇī vimalatōyaṁ
kariṇīsahassasahiō, aṇubhavaï nahicchiyaṁ sōkkha // PaumaCa.109

sō tattha gayavarindō, karivaraparivāriō viharamāṇō
sōhaï vaṇamajhagaō, garuḍō iva pakkhisaṅkēhiṁ // PaumaCa.110

lāhivēṇa diṭṭhō, sō hu imō gayavarō mayasaṇāhō
gahiō ya viraïyaṁ sē, mukṇālaṁkāranāmaṁ tu // PaumaCa.311

dēvīsu samaṁ saggē, ramiūṇaṁ varavimāṇamajhagaō
kīlaï kariṇisamamgō, saṁpaï tiriō vi uppannō // PaumaCa.112

kammāṇa imā sattī, jaṁ jīvā sabajōṇiuppannā
sēṇiya! aïduhiyā viya, tattha u ahiyaṁ dhihamuvēnti // PaumaCa.113

caï sō ahirāmō, sāgēyānayarisāmiō jāō
rāyā bharahō ti imō, phalēṇa suvisuddhadhammassa // PaumaCa.114

mōhamalapaḍalamukō, bhōgāṇa aṇāyaraṁ gaō ēsō
icchaï kāūṇa mahā-pabajjaṁ dukkhamōkkhatthē // PaumaCa.115

jē tē jiṇēṇa samaya, pavaja gihiṇa parivaḍiyā
candōdaya sūrōdaya, lamgā mārīipāsaṇḍē // PaumaCa.116

ēē tē paribhamiyā, saṁsāra bhāyarō suirakālaṁ
sagakammapabhāvēṇaṁ, bharahagaïndā imē jāyā // PaumaCa.117

candō kulaṁkarō jō, samāhimaraṇēṇa jāō sāraṅgō
sō hu imō uppannō, bharahō rāyā mahiḍḍōō // PaumaCa.118

sūrōdaō ya vippō, jō sō hu kuraṅgaō tayā āsi
kucchiyakammavasaṇaṁ, saṁpaï ēsō gaō jāō // PaumaCa.119

bhantūṇa lōhakhamma, ēsō hu gaō balēṇa saṁkhubhiō
bharahālōga sumariya, puṣabha uvasamē pattō // PaumaCa.120

nāūṇaṁ ēvamēyaṁ cavalataḍisamaṁ sabasattāṇa nīyaṁ, saṁjōgā vippaōgā puṇaravi bahavō hōnti saṁbandhibandhā

[p. 462]
saṁsāraṁ dukkhasāra parimamiya ciraṁ māṇusattaṁ lahēḍaṁ, tummētthaṁ dhammakajaṁ kuṇaha suvimalaṁ buddhimantā'pamacā // PaumaCa.121


ii paümacariē tihuyaṇālaṁkārapuvvabhavāṇukittaṇaṁ nāma bāsīimaṁ pavvaṁ samattaṁ


---------------------------------------------------------------------
[bharaha-kēgaīdikkhāpavvaṁ]

taṁ muṇivarassa vayaṇaṁ, suṇiūṇaṁ bharamāiyā suhaḍā
bahavē saṁvēgaparā, dikkhābhimuhā taō jāyā // PaumaCa.1

ēyantaraṁmi bharahō, samuṭṭhiō kuṇḍalujalakavōlō
ābaddhañjalimaülō, paṇamaï sāhuṁ vigayamōhō // PaumaCa.2

saṁsārabhaübiggō, bharahō taṁ muṇivaraṁ bhaṇaï ēttō
bahunōṇisahassāī, nāha! bhamantō ya khinnō haṁ // PaumaCa.3

maraṇataraṅgumgāpa, saṁsāranaīē' vujjhamāṇassa
dikkhākarēṇa sāhava!, hatthālambaṁ payacchāhi // PaumaCa.4

aṇumanniō gurūṇaṁ, bharahō mōttaṇa tattha'laṁkāraṁ
nissēsasakarahiō, luccaï dhīrō niyayakēsē // PaumaCa.5

vaya-niyama-sīla-saṁjama-guṇāyarō dikkhiō bharahasāmī
nāō mahāmuṇī sō, rāyasahassēṇa ahiēṇaṁ // PaumaCa.6

sāhu ti sāhu dēvā, japantā saṁtayaṁ kusumavāsaṁ
muñcanti nahayalatthā, saṁthuṇamāṇā bharahasāhuṁ // PaumaCa.7

annē sāvayadharma, saṁvēgaparā laēnti naravasabhā
ēyantaraṁmi bharahaṁ, pāiyaṁ kēgaī sōuṁ // PaumaCa.8

mucchāgayā viuddhā, puttaviōyammi dukkhiyā kaluṇaṁ
ghēṇu va vaccharahiyā, kuṇaï palāvaṁ payaliyaṁsa // PaumaCa.9

sabantēurasahiyā, ruyamāṇī kēgaī mahādēvī
mahuravayaṇēhi ēttō, saṁthaviyā rāma-kēsīhiṁ // PaumaCa.10

aha sā uttamanārī, paḍibuddhā tibajāyasaṁvēgā
nindaï niyayasarīraṁ, bībhacchaṁ amuiduggandhaṁ // PaumaCa.11

nārīṇa saēhi tihiṁ, pāsē ajāe puhaïsaccāē
pabaïyā daḍhabhāvā, siddhipayaṁ uttama pattā // PaumaCa.12


[p. 463]
ēvaṁ jaṇō tattha subhāviyappā, nāṇavaōvāsaniōyacittō
bāō mahucchāhaparō samatthō, dhammaṁ ca niñcaṁ vimalaṁ karēi // PaumaCa.13


ii paümacariē bharaha-kēgaīdikkhābhihāṇaṁ tēyāsīimaṁ pavvaṁ samattaṁ


---------------------------------------------------------------------
[bharahanibvāṇagamaṇapabvaṁ]

sō gayavarō muṇīṇaṁ, kyāṇi parilambhiō pasannappā
sāgāradhammaniraō', jāō tavasaṁjamujjuttō // PaumaCa.1

chaṭṭaṭumadasamaduvālasēhi māsaddhamāsakhamaṇēhiṁ
bhuñjaï ya ēkavēlaṁ, pacāī sahāvapaḍiyāī // PaumaCa.2

saṁsāragamaṇabhīō, sammattaparāyaṇō miusahāvō
viharaï pūijjantō, sasaṁbhama nāyaramaṇēṇaṁ // PaumaCa.3

laḍḍugamaṇḍādīyā, bhakkhā nāṇāvihā rasasamiddhā
tassa supasannahiyaō, pāraṇasamaē jaṇō dēi // PaumaCa.4

taṇukammasarīrō sō, saṁvēgālāṇaṇiyamasaṁjamiō
uggaṁ tavōvihāṇa, karēi catvāri varisāī // PaumaCa.5

saṁlēhaṇaṁ ca kāuṁ, kālagaō suravarō samuppannō
bambhuttarē vimāṇē, hāranyakuṇḍalāharaṇō // PaumaCa.6

suragaṇiyāmajjhagaō, uvagijantō ya nāḍayasaēsu
puvasuhaṁ saṁpattō, hatthī sukayāṇubhāvēṇaṁ // PaumaCa.7

bharahō vi mahāsamaṇō, pañcamahāvayadharō samiijuttō
mēru cha dhīragō salilanihī cēva gambhīrō // PaumaCa.8

samasattumittabhāvō, samasuhadukkhō pasaṁsanindasamō
paribhamaï mahiṁ bharahō, jugaṁtarapalōyaṇō ghōrō // PaumaCa.9

bharahō vi tavabalēṇaṁ, nissēsaṁ kammakayavaraṁ ḍahium̐
kēvalanāṇasamaggō, sivamayalamaṇuttaraṁ pattō // PaumaCa.10

imā kahā bharahamuṇissa saṁgayā, suṇanti jē viyaliyamaccharā narā
lahanti tē dhaṇabalariddhisaṁparya, visuddhadhīvimalajasaṁ suhālayaṁ // PaumaCa.11


ii paümacariē bharahanivvāṇagamaṇaṁ nāma caürāsīimaṁ pavaṁ samattaṁ


---------------------------------------------------------------------

[p. 464]
[rajjāhisēyapavvaṁ]

bharahēṇa samaṁ dhīrā, nikkhantā jē tahiṁ vigayasakā
nāmāṇi tāṇa sēṇiya!, bhaṇāmi ullāmētēṇaṁ // PaumaCa.1

siddhatyō ya narindō, tahēva raïvaddhaṇō ya saṁñjhatthō
ghaṇavāharahō jambūṇaō ya sallō sasahō ya // PaumaCa.2

virasō ya nandaṇō vi ya, nandō āṇandimō subuddhī ya
sūrō ya mahābuddhī, tahēva sañcāsaō vīrō // PaumaCa.3

indāmō ya suyadharō, tahēva jaṇavalahō sucandō ya
puhaīdharō ya sumaī, ayalō kōghō harī cēva // PaumaCa.4

aha kaṇḍurū sumittō, saṁpuṇindū ya dhammamittō ya
nadhusō sundarasattī, pahāyarō cēva piyadhammō // PaumaCa.5

ēē annē ya bahū, naravasabhā ujjhiūṇa rajāī
'sahasāhiyasaṁkhāṇā, jāyā samaṇā samiyapāvā // PaumaCa.6

aṇupāliyavayaniyamā, nāṇāladdhīsu sattisaṁpannā
paṇḍiyamaraṇōvagayā, jahāṇurūvaṁ parya pattā // PaumaCa.7

nikkhantē ciya bharahē, bharahōvamacēṭṭhiē guṇē sarium̐
sōrga samuvahantō, virāhiyaṁ lakkhaṇō bhaṇaï // PaumaCa.8

kattō sō bharahamuṇī, nō taruṇataṁmi ūjjhiuṁ rajaṁ
mukumālakōmalaṅgō, kaha dhammadhuraṁ samubahaï // PaumaCa.9

sōūṇa vayaṇamēyaṁ, virāhiō bhaṇaï sāmi! sō bharahō
kēvalanāṇasamaggō, pattō sivasāsayaṁ ṭhāṇaṁ // PaumaCa.10

bharaha nivāṇagarya, paümāīyā bhaḍā nisuṇiūṇaṁ
aïdukkhiyā muhuttaṁ, tattha ṭhiyā sōgasaṁtattā // PaumaCa.11

paümē samuṭṭhiē tē, niyayagharāī gayā naravarindā
kāūṇa saṁpahāraṁ, puṇaravi rāmālayaṁ pattā // PaumaCa.12

namiūṇa rāhavaṁ tē, bhaṇanti nisuṇēhi sāmi! vayaṇa'mhaṁ
rajjābhisēyavibhavaṁ, annēcchasu paṭṭabandhaṁ ca // PaumaCa.13

rāmō bhaṇaï naravaī, miliyā tubbhē hi paramavibhavēṇa
nārāyaṇassa saṁpaï, karēha rajjābhisēyaṁ sē // PaumaCa.14

bhuñjantō saṁttaguṇaṁ, issariyaṁ sayalamēiṇīnāhō
jaṁ namaï imō calaṇē, saṁpaï taṁ kiṁ na mē rajaṁ? // PaumaCa.15


[p. 465]
suṇiūṇa vayaṇamēyaṁ, sabē vi narāhivā tahiṁ gantuṁ
pāyappaḍaṇōvagayā, bhaṇanti lacchīharaṁ ēttō // PaumaCa.16

aṇumaniō guruṇaṁ, pālēhi vasundharaṁ aparisēsa
rajjābhisēyavihavaṁ, anēcchā sāmi! kīranta // PaumaCa.17

aṇumaniyami sahasā, kāhala-talimā-muipaürāī
pahayāi bahuvihāī, tūrāī mēhaghōsāī // PaumaCa.18

vīṇā-vasasaṇāha, gīyaṁ nānā-chatta-gōjēhiṁ
bandijaṇēṇa saharisaṁ, jayasadālōyaṇaṁ ca karya // PaumaCa.19

kaṇayakalasēhi ēsō, sabuvagaraṇēsu saṁpaüttēsu
aha rāma-lakkhaṇā tē, ahisilā naravarindēhiṁ // PaumaCa.20

varahāra-kaḍaya-kuṇḍala maüḍālaṁkārasiyasarīrā
candaṇakayārāgā, sugandhakusumēsu kayamālā // PaumaCa.21

kāūṇa mahāṇanda, halahara-nārāyaṇā dēṇuvaïndā
ahisiñcanti sumaṇasā, ētō sīyaṁ mahādēvi // PaumaCa.22

mahisilā ya visalā, dēvī lacchīharassa hiyaïṭā
jā sathalajīyalōē, guṇēhi dūraṁ samubahaha | // PaumaCa.23

aha tē suhāsaṇasthā, bandijaṇugghuṭajayajayārāvā
dāūṇa samāḍhattā, rajāī khēyarindāṇaṁ // PaumaCa.24

paümō tikūḍasiharē, vibhīsaṇaṁ uvaï rakkhasāhivaī
suggīvassa vi ēttō, kikindhi dēi parisēsa // PaumaCa.25

siripavayasiharatthaṁ ca siripura māruissa uddiṭuṁ
paḍisūrassa haṇuruha, dinna nīlassa rikkhapuraṁ // PaumaCa.26

pāyālaṁkārapuraṁ, candōyaranandaṇassa dinnaṁ taṁ
dēvōkgīyanayarē, rayaṇajahī ṭhāviō rāyā // PaumaCa.27

bhāmaṇḍalō vi bhuñjaï, vēyaḍḍhē dakkhiṇāe sēḍhīē
rahanēuraṁ ti nāmaṁ, nayara suranayarasamavibhavaṁ // PaumaCa.28

sēsā vi ya naravasabhā, aṇusarisāṇaṁ tu dēsavisayāṇaṁ
paümēṇa kayā sāmī, ghaṇa-jaṇariddhīsamiddhāṇaṁ // PaumaCa.29

ēvaṁ narindā paümēṇa raja, saṁpāviyā uttamavaṁsanāyā
bhuñjanti dēvā iva dēvasōkkhaṁ, āṇāvisālaṁ bimalappahāvā // PaumaCa.30


ii paümacariē rajābhisēyaṁ nāma paścāsīima pavvaṁ samattaṁ


---------------------------------------------------------------------

[p. 466]
[mahusuṁdaravahapavvaṁ]

aha rāhavēṇa bhaṇiō, satumṣō mēṁ tuma hiyayaïha
iha mēiṇīe nayaraṁ, mammasi taṁ paṇāmēmi // PaumaCa.1

ēvaṁ sāēyapuriṁ, gēṇhasu ahavā vi pōyaṇaṁ nayara
taha pōṇḍavaṇaṁ pi ya, ana ca bahicchiya dēsaṁ // PaumaCa.2

maṇaï taō sattugyō, mahuraṁ mē dēhi dēva hiyaï8
paḍimaṇaï rāhabō ta, kiṁ na suō tattha mahurāyā! // PaumaCa.3

sō rāvaṇassa vacchaya!, nāmāū muravarindasamavibhavō
camarēṇa jassa dinaṁ, sūlaṁ palayāsamatēyaṁ // PaumaCa.4

mārējaṇa sahassa, puṇaravi sūlaṁ kara samalliyā
bassa jayatthaṁ ca maha, na ēḍū ratidiya nidā // PaumaCa.5

jāēṇa tamō vahaā, paṇāsiō jēṇa niyayatēēṇaṁ
ujjōiyaṁ ca bhavaṇaṁ, kiraṇasahassēṇa raviṇaṁ va // PaumaCa.6

jō khēyarēsa vi ṇavī, sāhijjaï tibavalsamisu
sō kaha sattugdha! tumē, jippaï divatyakayapāṇī // PaumaCa.7

paürma bhaṇaï kumārō, kiṁ vā bahuēhi māsiyahiṁ
mahuraṁ dēhi mahāyasa!, tamahaṁ niṇiūṇa gēhāmi // PaumaCa.8

aï taṁ mahurārāyaṁ, na jiṇāmi khaṇantarēṇa saṁgāmē
tō dēharahassa nāma, piyarassa phuḍaṁ na gēṇhāmi // PaumaCa.9

ēvaṁ pamāsamāṇaṁ, sattugdhaṁ rāhavō karē ghētu
jaṁpaï kumāra! ēkaṁ, saṁpaï mē dakkhiṇaṁ dēhi // PaumaCa.10

bhaṇaï taō satugyō, mahuṇā saha raṇamuhaṁ pamōtaṇaṁ
anna ja bhaṇasi pahū!, karēmi taṁ pāyavaḍiō haṁ // PaumaCa.11

nijjhāiūṇa paümō, japaha chidēṇa sō hu tō rāyā
sūlarahiō pamāī, ghēttavō patthaṇā ēsā // PaumaCa.12

jaṁ āṇavēsi ēvaṁ, bhaṇiūṇa jiṇālayaṁ samallīṇō
sattugdhakumāravarō, saṁdhuṇaï jiṇaṁ mukayapūrya // PaumaCa.13

aha sō majjiyanimiō, āpucchaha māyara kayapaṇāmō
daṇa surya dēvī, agghāyaï uttimammi // PaumaCa.14


[p. 467]
dēha tamō āsīsa, aṇaṇī jaya puta! raṇamahē satta
rajaṁ ca mahābhōga, mujhasu hiyaïcchiya suiraṁ // PaumaCa.15

saṁgāmē rudanarsa, pukhya । ētyāgayaṁ turma darcha
kaṇayakamalēhi pūrya, biṇāṇa ayaṁ karīhāmi // PaumaCa.16

tēlōkamalā vihu, suraasuranamaṁsiyā bhayavimukkā
tē dēntu majalaṁ tuha, satugdha! jiṇā jiyabhavōhā // PaumaCa.17

saṁsāradīhakaraṇō, mahārikhū jēhi nijiō mōhō
tē tihuyaṇēkabhāṇū, arahantā majalaṁ dēntu // PaumaCa.18

avihēṇa vimukā, puttaya! kammēṇa tihuyaṇāmi
ciṭṭhanti siddhakajjā, tē siddhā māla dēntu // PaumaCa.19

mandara-ravi-sasi-uyahī vasuhā-'ṇila-gharaṇi-kamala-gayaṇasamā
niyayaṁ āyāradharā,āyariyā majalaṁ dēntu // PaumaCa.20

sasamaya-parasamayaviū, aṇēgasasthatthadhāraṇasamatthā
tē tujjha uvajjhāyā, putta! sayā majalaṁ dēntu // PaumaCa.21

bārasavihēṇa juttā, tavēṇa sāhēnti jē u nivāṇaṁ
tē sāhu tujyā vacchaya!, sāhantu dusāhayaṁ karja // PaumaCa.22

ēvaṁ dināsīsō, jaṇaṇiṁ namiūṇa gayavarārūḍhō
niphiḍaï puravarīē, sattugyō sayalabalasahiō // PaumaCa.23

baṁgaḍijantaturaṅgama-saṁghaṭuṭēntagayaghaḍāḍōvaṁ
pāhaka rahasaṇāī, mahurāhuna bala caliyaṁ // PaumaCa.24

lacchīharēṇa dhaṇuvaṁ, vajāvataṁ sarā ya aggimuhā
sigdhaṁ samappiyāī, annāi vi tassa sasthāī // PaumaCa.25

rāmō kayantavayaṇaṁ, tassa u sēṇāvaī samappēṭha
lacchīharēṇa samaya, saṁsaïyamaṇō niyattēi // PaumaCa.26

sattugyō vi mahappā, kamēṇa saṁpatthiō balasamaggō
mahurāpurōe dūrē, naïmmi āvāsiō sigdhaṁ // PaumaCa.27

vavagayaparissamā tē, mantaṁ kāūṇa mantiṇō sabē
kaïgaïsuyaṁ pamāī, bhaṇanti nisuṇēhi cayaṇa'haṁ // PaumaCa.28

jēṇa purā aïviriō, gandhārō nijiō raṇamuhami
sō kaha maha mahappā, nippihii tumē abuddhīṇa! // PaumaCa.29

tō bhaṇaï kayantamuhō, mahurāyā jaï visūlakayapāṇī
taha vi ya sattugghēṇaṁ, jippihiha raṇēna saṁdēhō // PaumaCa.30


[p. 468]
hatthī karēṇa bhāi, tujha-pi ya pāyava biyaḍasāhaṁ
sīhō ki na viyārada, payaliyagaṇḍatthalaṁ hatyi // PaumaCa.31

maha mantimaṇāēsēṇa parithayā cāriyā gayā mahuraṁ
vasaṁ saguṇa taō, sāmisayāsaṁ puṇō paca // PaumaCa.32

nisuṇēhi dēva vayaṇaṁ, asthi hu mahurāpurīe puṣēṇaṁ
varapāyavamusamiddha, kubēranāma barujjāṇaṁ // PaumaCa.33

sahiō ya jayantīē, dēvīē sayalapariyaṇasamamgō
kōlaï tatthujāṇē, indō iva nandaṇē muiō // PaumaCa.34

tassa puṇa chahadivasō, vaha barakāṇaṇē pōiṭassa
mayaṇāurassa ēvaṁ parivajjiyasēsakammarasa // PaumaCa.35

sayalaṁ ca sāhaṇaṁ puravarāō nīsariya tassa pāsatthaṁ
jāyaṁ sāmantajurya, sūla puṇa nayarimajhami // PaumaCa.36

baha ērisammi sāmiya!; patyāvē āṇiō puri mahura
naya gēhasi rayaṇīē, kaha mahurāya puṇō niṇasi // PaumaCa.37

cāriyavayaṇēṇa taō, satugyō sāhaṇēṇa mahaēṇaṁ
kāūṇa dārabhaṅga, pavisaï mahurāpuri rati // PaumaCa.38

sattugyō jayaï baē, dasarahaputtō' jayaṁmi vijiyārī
bandijaṇumpuṭṭharavō, kithariō puravarīmajō // PaumaCa.39

taṁ sōūṇa jayaravaṁ, nayarajaṇō miyapavēvirasarīrō
kiṁ kiṁ ti ullavantō, aïsuṅa samāulō jāō // PaumaCa.40

mahurāpuri paviha, sattugdhaṁ jāṇiūṇa mahurāyā
ujāṇāu sarōsō, viṇiggaō baha dasamgīvō // PaumaCa.41

sūlarahiō mahū ciya, alahantō puravarīpavēsaṁ sō
sattugdhakumārēṇaṁ, nikkhamiuṁ vēdiō sahasā // PaumaCa.42

bhaïrahasapasariyāṇaṁ, ubhayabalāṇaṁ raṇaṁ samāvaḍiyaṁ
gaya-turaya-bōha-rahavara-annōnālamgasaṁghaṭṭa // PaumaCa.43

jujjhaï gaō gaēṇaṁ, samayaṁ rahiō vi rahavaratyēṇaṁ
turayavilamgō vi bhaḍō, āsārūḍhē vivāēi // PaumaCa.44

sara-sāsara-mōgarēhiṁ, anōgāvaḍiyasatyanivahēhiṁ
uhanti takhaṇaṁ ciya, phuliṅgajālāsahassāī // PaumaCa.45

ēttō kayantabayaṇō, āḍhatō riubalaṁ khayaṁ nēuṁ
mahurāyassa suēṇaṁ, rudō lavaṇēṇa pavisantō // PaumaCa.46


[p. 469]
lavaṇassa kayantassa ya, dōṇha vi jujha raṇē samāvaḍiyaṁ
asi-kaṇaya-ba-tōmara-vicchaḍijantadhāmōha // PaumaCa.47

kāūṇa annamana, virahaṁ raṇadappiyā gayākhdā
puṇaravi ya samanbhiḍiyā, jujjanti samaccharucchāhā // PaumaCa.48

bhāyaṇṇapūripahi, sarēhi lavaṇēṇa viulabacchayalē
pahaō kayantavayaṇō, darda pi bhētūṇa sannāha // PaumaCa.49

kāuṇa ciraṁ jujha, kayantavayaṇēṇa tattha sattīē । pahaō lavaṇakumārō, paḍiō dēvō
mahivaḍhē // PaumaCa.50

dahaṇa surya paḍiyaṁ, mahū mahāsōgakōhapajjaliō
sahasā samuḍiō sō, ariṁgahaṇē huyavahō cēva // PaumaCa.51

dahaṇa ya ējanta, mahurāpurisāmiyaṁ tu sasumyō
āvaḍaï tassa samarē, raṇarasataṇhālaō sigdha // PaumaCa.52

bāṇēṇa tatya mahuṇā, kēū satgyasantiō chinō
tēṇa vi ya tassa turayā, rahēṇa samaya ciya bilalā // PaumaCa.53

tatō mahū narindō, āruḍhō gayavaraṁ girisaricchē
chāēūṇa pavatō, satugcha sarasahassēhiṁ // PaumaCa.54

satugṇa vi sahasā, taṁ saranivahaṁ nivāriu dēhē
bhinnō sō mahurāyā, gāḍhaṁ cipa niyayavāṇēhiṁ // PaumaCa.55

ādhummiyanayaṇajuō, maṇēṇa cintēi sūāhiō haï
puṣṇāvasāṇasamaē, jāō maraṇassa āsanē // PaumaCa.56

muyasōgasalliyakō, ta ciya daṇa dujayaṁ sattu
maraṇaṁ ca samāsanna, muṇivaravayaṇaṁ saraha tāhē // PaumaCa.57

paḍibudō bhaṇaï taō, asāsaē iha samatthasaṁsārē
indiyavasāṇugēṇa, dhammō na kaō vimūḍhēṇaṁ // PaumaCa.58

maraṇaṁ nāūṇa dhuvaṁ, kusumasamaṁ nōvaṇaṁ calā riddhī
avasēṇa maē taïyā, na kaō dhammō pamāēṇaṁ // PaumaCa.59

pajjaliyammi ya bhavaṇē, kūvatalāyassa khaṇaṇamārambhō
ahiṇā dahassa naē, kō kālō mantajavagassa! // PaumaCa.60

nāva na muñcāmi lahum̐, pāṇēhiṁ ētya jīyasaṁdēhē
tāva imaṁ jiṇavayaṇaṁ, sarāmi sōma maṇaṁ kāuṁ // PaumaCa.61

tamhā purisēṇa jaē, appahiyaṁ niyayamēva kāya
maraṇami samāvaḍiē, saṁpaï sumarāmi arahanta // PaumaCa.62


[p. 470]
iṇamō arahantāṇaṁ, siddhāṇa namō sirva uvagayāṇaṁ
āyariya-uvajñāṇaṁ, namō sathā sabasāiṇaṁ // PaumaCa.63

arahantē siddha viya, sāhū taha kēvalīyadhammō ya
ēē havantu niyaya, cacāri vi majalaṁ mamaṁ // PaumaCa.64

bāvaïyā arahantā; māṇusakhittammi hōnti jayanāhā
tivihēṇa paṇamiūgaṁ, tāṇaṁ saraṇaṁ pavanō haï // PaumaCa.65

hiṁsā-'liya-cōrikā, mēhuṇṇaparimgahaṁ tahā dēha
pacakkhāmi ya sarva, tivihēṇāhārapāṇaṁ ca // PaumaCa.66

paramatthē ṇa taṇamaō, saṁthārō nē biya phāsuyā bhūmī
hiyarya jassa visurda, tassāyā havaï saṁthārō // PaumaCa.67

ēkō jāyaï jīvō, ēkō uppajaē bhamaï ēkō
sō cēva maraï ēkō, ēkō ciya pāvaē siddhi // PaumaCa.68

nāṇammi dasaṇammi ya, taha ya carittammi sāsaō appā
avasēsā dubbhāvā, vōsiriyā tē maē sabē // PaumaCa.69

ēvaṁ jāvajīvaṁ, saṅgaṁ vōsiriya gayavaratyō sō
paharaṇanajariyataṇu, ālucaï attaṇō kēsē // PaumaCa.70

jē tattha kinnarādī, samāgayā pēcchayā raṇaṁ dēvā
tē muñcanti saharisa, tassuvāra kusumavaravāsa // PaumaCa.71

dhammajjhāṇōvagaō, kālaṁ kāūṇa taïyakappammi
jāō surō mahappā, divāyakuṇḍalābharaṇō // PaumaCa.72

ēvaṁ narō jō vi hu buddhimantō, karēi dhamma maraṇāvasāṇē
varaccharāsaṁgayalāliyakō, sō hōi dēvō vimalāṇubhāvō // PaumaCa.73


ii paramacariē mahusundaravahābhihāṇaṁ nāma chāsīima parva samattaṁ


---------------------------------------------------------------------
[mahurāuvasaggavihāṇapavvaṁ]

kēgaïsuēṇa sēṇiya, puṇṇapabhāvēṇa sūlarayaṇaṁ ta
aïkhēyasamāvannaṁ, lajjiyaviliyaṁ hayapabhāvaṁ // PaumaCa.1

taṁ sāmiyassa pāsa, gantūṇaṁ camaranāmadhēyassa
sāhēi sūlarayaṇaṁ, mahunivamaraṇaṁ jahāvat // PaumaCa.2


[p. 471]
sōūṇa mittamaraṇaṁ, camarō bhaṇasōgakōhapajjaliō
vērapaḍiudhāṇaḍē, mahurāhimahō aha payahō // PaumaCa.3

maha taya vēṇudālī, suṣaṇṇarāyā suraṁ palōēuṁ
pucchaha kahēhi katō, gamaṇārambhō tumē rahō // PaumaCa.4

sō bhaṇaï majjā mitō, jēṇa hō raṇamuhē madhū nāmaṁ
sabaṇassa tassa saṁpaï, maraṇaṁ bhāṇēmi nikkhuttaṁ // PaumaCa.5

ta bhaṇaï vēṇudālī, kiṁ na suō saṁbhavō bisāē
ahilasasi jēṇa ēvaṁ, kajākaja biyāṇantō // PaumaCa.6

bhaha sā amōhavijayā, sacī nārāyaṇassa dēhatyā
phusiyā ya visallāē, paṇāsiyā sukayakammāē // PaumaCa.7

tāba ya bhavanti ēē, sura-asura-pisāya-bhūyamāīyā
jāva ṇaṁ vinicchiēṇaṁ, laēi niṇasāsaṇē dikkha // PaumaCa.8

majjā-''misarahiyassa u, hatthasayanbhantarēṇa dussatā
na havanti tāva jāva ya, havaha sarīrami niyamaguṇō // PaumaCa.9

rudō vi ya kālāgī, caṇḍō aïdāruṇō saha piyāē
santō paṇaṭṭhavijjō, kiṁ na suō tē gaō nihaṇaṁ! // PaumaCa.10

vaca garuḍinda! tuma, ēvaṁ ciya ujjhiūṇa vāvāra
ahayaṁ tassa karaṇaṁ, riubhayanaṇaṇaṁ vabahāmi // PaumaCa.11

ēva bhaṇiō payaṭṭō, camarō mahurāpuri samaṇupattō
pēcchaha mahūsarva sō, kīlanta jaṇavayaṁ sarva // PaumaCa.12

cintēūṇa pavaṇē, akayagyō jaṇavaō imō pāvō
jō niyayasāmimaraṇē, ramaï khalō sōgaparimukō // PaumaCa.13

acchaü tāva khūi sō, jēṇa mahaṁ ghāiō iha mittō
nayara dēsēṇa samaṁ, sarva pi hō khayaṁ nēmi // PaumaCa.14

nijmāiūṇa ēvaṁ, kōhāṇaladīviō camararāyā
lōgassa takkhaṇaṁ ciya, uksagaṁ dūsaha kuṇaï // PaumaCa.15

jō jattha sanniviṭṭhō, suiō vā pariyaṇēṇa saha maṇuō
sō tattha maō sabō, nayarē dēsē ya rōgēṇaṁ // PaumaCa.16

dahaṇa ya uvasamgaṁ, tāhē kuladēvayāe sattugyō
paṁḍicōiō ya vañcaï, sāēya sāhaṇasamaggō // PaumaCa.17

khuinayaladdhāisarya, satugdha pēcchiṇa paümābhō
lacchīharēṇa samayaṁ, ahiyaṁ ahiṇandiō tuṭṭhō // PaumaCa.18


[p. 472]
jagaṇī vi ya parituhā, putaṁ daṭūṇa jiṇavarindāṇaṁ
kakṣaṇakalasēhi taō, vhavaṇēṇa samaṁ kuṇaï pūrva // PaumaCa.19

ēva narā sukaraṇa bhayāī, nittharayanti jalā-'ṇilamāī
tēṇa ima vimalaṁ viṇadharma, gēhaha saṁjamamuṭṭiyabhāvā // PaumaCa.20


ii paümacariē mahurāuvasaggavihāṇaṁ nāma sacāsīyaṁ pavvaṁ samatta


---------------------------------------------------------------------
[sattu gṣa-kayaṁtamahamavāṇukittaṇapavvaṁ]

aha magahapurāhivaī, pucchaha gaṇanāyarga kayapaṇāmō
kajēṇa kēṇa mahurā, vimaggiyā kēgahasuēṇaṁ // PaumaCa.1

surapurasamāu ihaī, bahuyāō asthi rāyahāṇīō
sattugdhassa na tāō, iṭāō maha purī mahurā // PaumaCa.2

tō bhaṇaï muṇivarindō, sēṇiya! sattuggharāmaputtassa
bahuyā bhavā atīyā, mahurāē tēṇa sā iṭṭā // PaumaCa.3

aha saṁsārasamuddē, bīvō kammāṇilāhamaō bharahē
mahurāpurīe jāō, nāmēṇaṁ jaüṇadēvō sō // PaumaCa.1

dhammarahiō maō sō, kōlō gahāaïṁ vāyasō jāō
aïyāsuō ya bhamaṇē, daḍō mahisō samuppanō // PaumaCa.5

jalabāhō gavalō puṇa, chabārā mahisaō samuppanō
kammassa uvasamēṇaṁ, jāmō dāridiō maṇuō // PaumaCa.6

nāmēṇa kulisadhārō, muṇivarasēvāparāyaṇō vippō
sabāīsayajuttō, vivajiō bālakammēhiṁ // PaumaCa.7

tassa purassāhibaī, asahiō nāma dūradēsa sō
saṁpatthiō kayāī, tassa u laliyā mahādēvī // PaumaCa.8

vāyāyaṭṭiyā sā, viṣpaṁ dahaṇa kāmasarapahayā
sahāviya cēḍīē, ciṭṭhaï ēkāsaṇaniviṭhṭhā // PaumaCa.9


[p. 473]
aha anayā nivō sō, sayarāha āgō niyaṁ gēhaṁ
pēcchaï dēvīsama, taṁ ciya ēkāsaṇaniviṭṭha // PaumaCa.10

māyāviṇīe tīē, gāḍhaṁ ciya kandiyaṁ bhavaṇamajhē
saṁtāsaṁ ca gō sō, gahiō ya narindapurisēhiṁ // PaumaCa.11

āṇa naravaḍaṇā imassa aṭṭānimgahaṁ kuṇaha
nayarassa bahiṁ diṭṭhō, muṇiṇā kallāṇanāmēṇaṁ // PaumaCa.12

bhaṇiō baha pavaja, gēṇhasi tō tē ahaṁ muyāmi
tē ciya paḍivannō sō, mukkō purisēhi pabaïō // PaumaCa.13

kāūṇa tavaṁ ghōraṁ, kālāō suravarō samuppannō
dēvīhi saṁparivuḍō, kīlaha raïsāgarōgāḍhō // PaumaCa.14

nāmēṇa candabhadō, rāyā mahurāhivō paṇayasatt
tassa varā varamajjā, tiṣṇi ya ēkōyarā tōē // PaumaCa.15

sūrō ya jaüṇadattō, dēvō ya taïjjaō samuppannō
bhāṇuppaha-umgu-kā-muhā ya tiṇṇēva puttā sē // PaumaCa.16

viiyā ya tassa bhajjā, kaṇayābhā nāma candabhahassa
aha sō caviūṇa surō, tīē ayalō suō jāō // PaumaCa.17

avarō stha ajhanāmō, dhamma aṇumōiūṇa aïrūvō
nāō ya maṅgiyāē, kamēṇa puttō tahiṁ kālē // PaumaCa.18

sāvasthinivāsī sō, aviṇayakārī naṇassa aïvēsō
niddhāḍiō ya tō sō, kamēṇa aïdukkhiō bhamaï // PaumaCa.19

aha sō ayalakumārō, iṭō piyarassa tiṣṇi vārāō
umgukkamuhantēhiṁ, ghāijantō ciya paṇaṭṭhō // PaumaCa.20

puhaī parihiṇḍantō, tilayavaṇē kaṇṭaēṇa viddhō sō
kiṇamāṇō cciya diṭṭhō, arēṇa'yalō ya valiyakō // PaumaCa.21

mōttūṇa dārubhāraṁ, ātrēṇa u kaṇṭaō khaṇadvēṇaṁ
āyaḍiō susatthō, ayalō ta bhaṇaï nisuṇēhi // PaumaCa.22

jaï nāma suṇasi katthaï, ayalaṁ nāmēṇa puhaïvikkhāya
gantavaṁ cēva tumē, tassa sayāsaṁ niruttēṇaṁ // PaumaCa.23

bhaṇiūṇa ēvamēyaṁ, sāvatthi patthiō taō ahō
ayalō vi ya kōsambi, kamēṇa pattō varujjāṇaṁ // PaumaCa.24

sō tattha indadattaṁ, naravasarbha garuliyāgayaṁ da9
tōsēi dhaṇuōēṁ, visihāyariyaṁ ca dōjīhaṁ // PaumaCa.25


[p. 474]
dinā ya mittadattā, ayalassa nivēṇa attaṇō dhūyā
lōgammi avajjhāō, bhaṇṇaï rajaca pattō sō // PaumaCa.26

amāiyā ya dēsā, niṇiūṇaṁ sayalasāhaṇasabhaggō
piyarassa viggahēṇaṁ, ayalō mahuraṁ samaṇupattō // PaumaCa.27

tē candabhahaputtā, samaya ciya patthivēhi niyaēhiṁ
atyēṇa suviulēṇaṁ, bhinnā ayalēṇa tē sabē // PaumaCa.28

nāūṇa candabhaddō, bhinnē sabaï vi attaṇō bhiccē
pēsēi sandhikajē, sālā tassēvaṁ vasu-dattā // PaumaCa.29

tē pēcchiūṇa ayalaṁ, pañcahiyāṇaṁti pubacindhēhiṁ
ahalajiyā niyattā, kahēnti tē candabhahassa // PaumaCa.30

puttēhi samaṁ bhiccā, kayā ya ādiṭṭhasēvayā sabē
māyāvitēhi sama, ayalassa samāgamō nāō // PaumaCa.31

puttassa candabhaddō, parituṭṭhō kuṇaï saṁgamāṇandaṁ
jāō rajjāhivaī, ayalō sukayāṇubhāvēṇaṁ // PaumaCa.32

ayalēṇa annayā sō, diṭṭhō naḍaragamajñayāratyō
pariyāṇiō ya ahō, paḍihāranarēsu hammantō // PaumaCa.33

dinnā ya jammabhūmī, sāvatthī tassa ayalanaravaïṇā
davaṁ ca suppabhūrya, nāṇālaṁkāramādīyaṁ // PaumaCa.34

dōnni vi tē ujāṇaṁ, kīlaṇahēuṁ gayā saparivārā
daṭūṇa samudamuṇiṁ, tassa sayāsammi nikkhantā // PaumaCa.35

dasaṇanāṇacarittē, appāṇaṁ bhāviūṇa kālagayā
dōni vi suravahukaliē, dēvā kamaluttarē nāyā // PaumaCa.36

bhōgē bhōttaṇa cuō, ayalasurō kēgaīe garbhami
jāō dasarahaputtō, sattugyō puhaṁivikkhāō // PaumaCa.37

sēṇiya! sō ṇēyabhavā, āsi ciya puravarīe mahurāē
sattugyō kuṇaï raī, mōttūrṇa sēsanayarīō // PaumaCa.38

gēhassa taruvarassa ya, chāyāē jassa ēkamavi diyahaṁ
parivasaï tattha jāyaï, jīvassa raī sahāvēṇaṁ // PaumaCa.39

kiṁ puṇa jattha bahubhavē, jīvēṇaṁ saṁgaī kayā ṭhāṇē
jāyaï tattha aīvā, sēṇiya! pīī ṭhiī ēsā // PaumaCa.40

aha sō aṅkasuravarō, tattō āukkhaē cuyasamāṇō
jāō kayantavayaṇō, 'sēṇāhibaī halaharassa // PaumaCa.41


[p. 475]
ēsō tē parikahiō, sēṇiya pucchantayassa viṇaēṇaṁ
sattugdhabhavasamūhō, kayantavayaṇēṇa sahiyassa // PaumaCa.42

ēvaṁ paraṁparabhavāṇugayaṁ suṇēuṁ, jō dhammakajaniraō na ya hōi 'lōē
sō pāvakammapariṇāmakayāvarōhō, ṭhāṇaṁ sirva suvimalaṁ na uvēha mūḍhō // PaumaCa.43


iha paümacariē sattugghakayantamuhamavāṇukittaṇaṁ nāma aṭṭhāsīyaṁ parva samattaṁ


---------------------------------------------------------------------
[mahurānidhēsapavvaṁ]

aha annayā kayāī, viharantā muṇivarā gayaṇagāmī
mahurāpuri kamēṇaṁ, satta jaṇā cēva aṇupattā // PaumaCa.1

suramatō sirimaṁtō, siritilaō sabasundarō cēva
jayamantō'ṇilalaliō, avarō vi ya habaï jayamittō // PaumaCa.2

sirinandaṇassa ēē, satta vi dharaṇīaïṁ kucchisaṁbhūyā
jāyā naravahaputtā, mahāpurē surakumārasamā // PaumaCa.3

pītikarassa ēē, muṇista daṭṭhūṇa suravarāgamaṇaṁ
piyarēṇa saha viuddhā, sabaï dhammujjayā jāyā // PaumaCa.4

sō ēgamāsanāyaṁ, ṭhaviūṇaṁ ḍaharayaṁ surya rajjē
pabaïō suyasahiō, rāyā pītikarasayāsē // PaumaCa.5

kēvalaladdhāisaō, kālē sirinandaṇō gaō siddhiṁ
iyarē vi satta risiyā, kamēṇa mahurāpuri pattā // PaumaCa.6

tāva ciya paṇakālō, samāgaō mēhamukkaṁjalanivahō
jōgaṁ laēnti sāhū, sata vi tē tīē nayarīē // PaumaCa.7

sā tāṇa pabhāvēṇaṁ, naṭṭā mārī surāhivapaüttā
puhaī vi salilasittā, navasāsasamāulā jāyā // PaumaCa.8

mahurā dēsēṇa sama, rōgavimukā taō samaṇunāyā
puṇḍucchavāḍapaürā, akiṭṭasassēṇa susamiddhā // PaumaCa.9


[p. 476]
bārasavihēṇa jucā, tavēṇa tē muṇivarā gayaṇagāmī
pōyaṇavijayapurāisu, kāūṇaṁ pāraṇaṁ ēnti // PaumaCa.10

aha abhayā kayāī, sāhū majasaṇhadēsayālammi
uppaya nayalēṇaṁ, sāēyapuri gayā sō // PaumaCa.11

bhikkhaṭṭē biharantā, gharaparivāḍīe sāibō dhīrā'
tē sāvayassa bhavaṇaṁ, saṁpattā arahadattassa // PaumaCa.12

cintēi arahadattō, varisākālē kahiṁ imē samaṇā
hiṇḍanti aṇāyārī, niyayaṁ ṭhāṇaṁ pamōttaṇaṁ // PaumaCa.13

bhiksa ghētaṇa taō, pāṇaṁ ciya ēsaṇāe parisuddhaṁ
ujjāṇamajjhayārē, jiṇavarabhavaṇammi pavisanti // PaumaCa.15

ēē puṇa paḍikūlā, suttavivajiyā ya rasaluddhā
parihiṇḍanti akālē, na yahaṁ vandāmi tē samaṇē // PaumaCa.16

tē sāvaraṇa sāi, na vandiyā gāravassa dōsēṇaṁ
suṇhāe tassa navaraṁ, tattō paḍilābhiyā sabē // PaumaCa.17

dāūṇa dhammalābha, tē jiṇabhavaṇaṁ kamēṇa pavisaṁtā
abhivandiyā juīṇaṁ, ṭhāṇanivāsīṇa samaṇēṇaṁ // PaumaCa.18

kāūṇa aṇāyārī, na vandiyā juimuṇissa sīsēhiṁ
bhaṇiō ciya niyayagurū, mūḍhō jō paṇamasē ēē // PaumaCa.19

tē tattha jiṇāyayaṇē, muṇisuṣayasāmiyassa varapaḍimaṁ
abhivandiuṁ niviṭṭhā, juīṇa samaya kayāhārā // PaumaCa.20

tē sāhiūṇa ṭhāṇaṁ, niyayahāṇaṁ nahaṁ samuppaïyā
satta aṇilasamanavā, khaṇēṇa mahurāpuri pattā // PaumaCa.21

cāraṇasamaṇē daṭu, ṭhāṇanivāsī muṇī suvimhaïyā
nindanti ya appāṇaṁ, tē ciya na ya vandiyā amhē // PaumaCa.22

jāva ciya ēsa kahā, vaṭṭaï tāvāgaō arihadattō
juiṇā kahijjamāṇaṁ, tāṇaṁ guṇakittaṇaṁ suṇaï // PaumaCa.23

mahurāhi kayāvāsā, cāraṇasamaṇā mahantaguṇakaliyā
sāvaya! laddhisamiddhā, anja maē vandiyā dhīrā // PaumaCa.24

aha sō tāṇa pahāvaṁ, suṇiūṇaṁ sāvaō visaṇṇamaṇō
nindaï niyayasahāvaṁ, pacchātāvēṇa ḍajjhantō // PaumaCa.25


[p. 477]
viddhi ti mūḍhabhāvō, ahayaṁ sammasadasaṇavihūṇō
avidiyadhammādhammō, micchattō natyi mama sarisō // PaumaCa.26

anmuvāṇaṁ kāuṁ, na vandiyā naṁ maē muṇivarā tē
taṁ ajja vi dahaha maṇō, na ciya na ya tappiyā vihiṇā // PaumaCa.27

daṭhūṇa sāhurūva, jō na cayaha āsaṇaṁ tu sayarāhaṁ
jō avamaṇṇaï ya guruṁ, sō micchattō muṇēyavō // PaumaCa.28

tāva ciya hayahiyayaṁ, ḍamihii mahaṁ imaṁ khalu sahāvaṁ
jāva na vi vandiyā tē, gantūṇa susāhavō sabē // PaumaCa.29

aha sō tamāyamaṇasō, nāūṇaṁ kattigī samāsannē
jiṇavandaṇāe sēṭṭī, uccaliō ghaṇayasamavibhavō // PaumaCa.30

rahāya-turaṅgamēhi, pāilasaēhi parimiō sēṭṭhī
pattō sattarisipayaṁ, kattigimalasattamīē u // PaumaCa.31

sō uttamasammattō, muṇīṇa kāūṇa vandaṇavihāṇaṁ
viraēi mahāpūrya, tatyuddēsammi kusumēhiṁ // PaumaCa.32

naḍa-naṭṭa-chatta-cāraṇa-paṇaciumgīyamaṅgalārāvaṁ
sattarisiyāsamaparya, samgasaricchaṁ karya rammaṁ // PaumaCa.33

sattugdhakumārō vi ya, suṇiūṇaṁ muṇivarāṇa vittanta
aṇaṇīe samaṁ mahuraṁ, saṁpattō pariyaṇāpuṇṇō // PaumaCa.34

sāhūṇa vandaṇaṁ sō, kāūṇā''vāsiō tahiṁ ṭhāṇē
viulaṁ karēi pūrva, paḍupaḍaha-muiṅgasaddālaṁ // PaumaCa.35

sāhū samattaniyamā, bhaṇiyā sattuggharāyaputtēṇaṁ
majjha gharāō bhikkhēṁ, givhaha tivāṇukampāē // PaumaCa.36

samaṇuttamēṇa bhaṇiō, naravaï! kayakāriō payattēṇaṁ
na ya kappaï āhārō, sāhūṇa visuddhasīlāṇaṁ // PaumaCa.37

akayā akāriyā vi ya, maṇasā'ṇaṇumōiyā ya bhikkhā
sā kappaï samaṇāṇaṁ, dhammadhuraṁ ubahantāṇaṁ // PaumaCa.38

bhaṇaï taō sattugyō, bhayavaṁ naï mē na gēṇhaha gharammi
kēttiyamittaṁ pi ihaṁ, acchaha kālaṁ puravarīē // PaumaCa.39

tubmētya āgaēhiṁ, samayaṁ rōgēhi vavagayā mārī
nayarī vi suhasamiddhā, nāyā bahusāsaparipuṇā // PaumaCa.40


[p. 478]
ēva bhaṇiō pavuttō, sēṇiya! bhuṇipuṅgavō sabhāvann
sattugdha! majjha vayaṇaṁ, nimuṇēhi hiyaṁ ca patthaṁ ca // PaumaCa.41

iha bhārahammi vāsē, bōlīṇē nandanaravaīkālē
hōhī paviralagāhaṇō, jiṇadhammō cēva dusamāē // PaumaCa.42

hōhinti kupāsaṇḍā, bahavō uppāya-īisaṁbandhā
gāmā masāṇatullā, nayarā puṇa pēyalōyasamā // PaumaCa.43

cōrā iva rāyāṇō, hōhinti marā kasāyarayabahulā
micchattamōhiyamaī, sāhūṇaṁ nindaṇujjuttā // PaumaCa.44

va cēva appasatthaṁ, tē supasatthaṁ ti mannamāṇā tē
nissaṁbama-nissīlā, naraē paḍihinti gurukammā // PaumaCa.45

nimnacchiūṇa sāhū, mūḍhā dāhinti cēva mūḍhāṇaṁ
bīrya va sīlabaṭṭē, na tassa dāṇassa parivuḍḍī // PaumaCa.46

caṇḍā kasāyabahulā, dēsā hōhinti kucchiyāyārā
hiṁsā-'liya-cōrikā, kāhinti nirantaraṁ mūḍhā // PaumaCa.47

vaya-niyama-sīla saṁbama-rahiēsu aṇāriēsu liṅgīsu
vēyārihī naṇō vi yē, vivihakupāsaṇḍasatyēsu // PaumaCa.48

ghaṇa-rayaṇadabarahiyā, lōgā pii-bhāi viyaliyasiṇēhā
hōhinti kupāsaṇḍā, bahavō dusamāṇubhāvēṇaṁ // PaumaCa.49

sattugdha! ēva nāī, kālaṁ dusamāṇubhāvasaṁgaṇiyaṁ
hōhi niṇadhammaniraō, appahiyaṁ kuṇasu sattīē // PaumaCa.50

sāyāradhammaniraō, vacchalasamujaō jaṇē hōuṁ
ṭhāvēhi jiṇavarāṇaṁ, gharē gharē cēva paḍimāō // PaumaCa.51

sattugdha! iha purīē, caüsu vi ya disāsu sattarisiyāṇaṁ
paḍimāu ṭhavēhi lahuṁ, hōhī santī taō tuktaṁ // PaumaCa.52

ajjapabhūīe iha, jiṇapaḍimā jassa nasthi niyayagharē
taṁ nicchiēṇa mārī, mārihii mayaṁ va jaha bagdhī // PaumaCa.53

aṅguṭṭapamāṇā vi hu, niṇapaḍimā jassa hōhii gharammi
tassa bhavaṇāu mārī, nāsihii lahuṁ na saṁdēhō // PaumaCa.54

bhaṇiūṇa ēvamēya, sēṭṭhisamaggēṇa rāyaputtēṇaṁ
ahivandiyā muṇī tē, satta vi paramēṇa bhāvēṇaṁ // PaumaCa.55

dāūṇa dhammalāhaṁ, tē ya muṇī nahayalaṁ samuppaïyā
cāraṇaladdhāisayā, sīyābhavaṇē samōiṇṇā // PaumaCa.56


[p. 479]
bhavaṇāṅgaṇahiyā tē, sōyā daṭhūṇa paramasaddhāē
paramannēṇa sukusalā, paḍilāhaï sāhavō sabaï // PaumaCa.57

dāūṇa ya āsīsaṁ, nahicchiya muṇivarā gayā dēsaṁ
sattugyō vi ya nayarē, ṭhāvēha niṇindapaḍimāō // PaumaCa.58

sattarisīṇa vi paḍimāu, tattha phalaēsu sanniviṭṭhāō
kañcaṇarayaṇamaīō, caüsu vi ya disāsu mahurāē // PaumaCa.59

dēsēṇa samaṁ nayarī, sabā āsāsiyā bhayavimukkā
dhaṇa-dhanna-rayaṇapuṣṇā, jāyā mahurā surapuri cha // PaumaCa.60

tiṇṇēva bōyaṇāī, dīhā nava pariraēṇa ahiyāī
bhavaṇasu uvavaṇēsu ya, rēhaï mahurā talāēsu // PaumaCa.61

bāyā narindasarisā, kuḍumbiyā naravaī dhaṇayatullā
dhamma-'ttha-kāmanirayā, maṇuyā jiṇasāsaṇujjuttā // PaumaCa.62

mahurāpurīe ēvaṁ, āṇāīsariyariddhisaṁpanna
raja aṇōvamaguṇaṁ, sattugyō bhujhāi bahiccha // PaumaCa.63

ēyaṁ tu jē sattamuṇīṇa parva, suṇanti bhāvēṇa pasannacitā
tē rōgahīṇā vigayantarāyā, havanti lōē vimalaṁsutullā // PaumaCa.64


ii paümacariē mahurānivēsavihāṇa nāma ēgūṇanaüyaṁ pavvaṁ samatta


---------------------------------------------------------------------
[maṇōramālaṁbhapavvaṁ]

aha vēyaḍḍanagavarē, dāhiṇasēḍhōe asthi rayaṇapuraṁ
vijāharāṇa rāyā, rayaṇarahō tattha vikravāō // PaumaCa.1

nāmēṇa candavayaṇā, tassa piyā tīe kucchisaṁbhūyā
rūva-guṇa-jōṣaṇadharī, maṇōramā surakumārisamā // PaumaCa.2

taṁ pēcchiūṇa rāyā, jōbaṇalāyaṇṇakantipaḍipuṇaṁ
tīē varassa kajjē, mantīhi samaṁ kuṇaï mantaṁ // PaumaCa.3


[p. 480]
tāva thiya hiṇḍantō, taṁ nayara nāraō samaṇupattō
dināsaṇōvaviṭhṭhō, rayaṇaraha bhaṇaï muṇiyatyō // PaumaCa.4

dasarahanivassa puttō, bhāyā paümassa lakkhaṇō 'vīrō
kiṁ na suō tē naravaï!, tassa imā dijaē kannā // PaumaCa.5

taṁ ēva japamāṇaṁ, sōūṇaṁ pavaṇavēgamāīyā
ruvā rayaṇarahasyā, sayaṇavaha sumari bahavē // PaumaCa.6

aha tēhi niyayabhicā, āṇatā kiṁkarā haṇaha ēyaṁ
sē suṇiya bhaüviggō, uppaīō nāraō ruṭō // PaumaCa.7

saṁpattō thiya sahasā, ēyaṁ sō lakkhaṇassa nissēsa
varta kahēi ēttō, maṇōramāī suramuṇī sō // PaumaCa.8

maha sō cinālihiyaṁ, kannaṁ dāvēi lacchinilayassa
jayasundarīṇa sōhaṁ, hāūṇa va hōja nimmaviyā // PaumaCa.9

sē pēcchiṇa viddhō, vammahabāṇēhi lakkhaṇō sahasā
cintēi tamgayamaṇō, hiyaēṇa bahuppayārāī // PaumaCa.10

jaha taṁ mahilārayaṇaṁ ahayaṁ na lahāmi tō imaṁ raja
viphalaṁ ciya nissēsa, jīrya pi ya sunnayaṁ cēva // PaumaCa.11

syaṇarahanādaṇāṇaṁ, vicēṭṭhiyē nāraēṇa parikahiē
ruṭṭō ya lacchinilaō, sadāviya patthivē caliō // PaumaCa.12

vijāharēhi samaya, gayavara-raha-turaya-jōhaparikiṇṇā
uppaïyā gayaṇayalaṁ, halahara-nārāyaṇā sigdhaṁ // PaumaCa.13

saṁpattā rayaṇapuraṁ, kamēṇa asi-kaṇaya-tōmaravihatthā
daṭṭaṇa āgayā tē, rayaṇarahō khēyarō ruṭō // PaumaCa.14

bhaḍacaḍagarēṇa sahiō, viṇimgaō parabalaṁ aïsayantō
jujjhaï raṇaparihatthō, jōhasahassāi pāēntō // PaumaCa.15

rayaṇarahassa bhaḍēhiṁ, niddayapaharāhayaṁ pavagasēnnaṁ
ruddhaṁ saṁgāmamuhē, sāyarasalilaṁ va tujhēhiṁ // PaumaCa.16

daṇa niyayasēnnaṁ ruhō lacchīharō rahārūḍhō
aha jujjhium̐ pavattō, ghāēntō riubhaḍē bahavē // PaumaCa.17

paümō kikindhavaī, virāhiō aṅgaō ya āṇattō
jujjhaï sirisēlō vi ya, samayaṁ ciya vēriyabhaḍēhiṁ // PaumaCa.18

vāṇarabhaḍēsu bhangaṁ, tivapahārāhayaṁ riubalaṁ taṁ
vivaḍantanōha-turayaṁ, nāyaṁ ca palāyaṇujjattaṁ // PaumaCa.19


[p. 481]
rayaṇarahēṇa samāṇa, bhagaṁ daṭhṭhaṇa nāraō sēnna
ajhāi viṣphurantō, hasaï ciya kahakahārāvaṁ // PaumaCa.20

ēē tē aïcavalā, dukhēṭṭhā khēyarāhamā khuddā
palayanti pavaṇavēgā, lakkhaṇaguṇanindayā pāvā // PaumaCa.21

piyaraṁ palāyamāṇaṁ, datr̥̄ṇa maṇōramā rahārūḍhā
'purva siṇēhahiyayā, sahasā lacchīhara pattā // PaumaCa.22

sā bhaṇaï pāyavaḍiyā, muñca tumaṁ bhiuḍibhaṅguraṁ kōvaṁ
ēyāṇa dēhi abhayē, lacchīhara! majjha sayaṇāṇaṁ // PaumaCa.23

sōmataṇaṁ pavanē, caharē āgaō saha suēhiṁ
rayaṇarahō kayaviṇaō; samāhiō rāma-kēsīhi // PaumaCa.24

rayaṇarahē. bhaṇaï taō, hasiūṇaṁ nāraō ahamahantaṁ
bhaḍavōkkiyaṁ kahiṁ taṁ, tujjha gayaṁ jaṁ purā bhaṇiyaṁ // PaumaCa.25

ēvaṁ rayaṇarahēṇaṁ paḍibhaṇiō nāraō tumē kōvaṁ
nīēṇa amha jāyā, uttamapurisēsu saha pīī // PaumaCa.26

aha tē rayaṇarahēṇaṁ halahara-nārāyaṇā puri niyayaṁ
ūsiyadhayāpaḍāya, pavēsiyā kaṇayapāyāraṁ // PaumaCa.27

dinnā kaṇayarahēṇaṁ, siridāmā halaharassa varakannā
lacchīharassa vi taō, maṇōramā sabaguṇapuṇṇā // PaumaCa.28

vattaṁ pāṇimgahaṇaṁ, kamēṇa dōhaṁ pi paramariddhōē
vijjāharīhi samaya, rayaṇapurē rāma-kēsīṇaṁ // PaumaCa.29

ēvaṁ payaṇḍā vi arī paṇāmaṁ, vañcanti puṇṇōdayadēsakālē
narassa riddhī vi hu hōi tujhā, tamhā, khu dharma vimalaṁ karēha // PaumaCa.30


ii paümacariē maṇōramālambhavihāṇaṁ nāma naüiyaṁ pavvaṁ samattaṁ


---------------------------------------------------------------------
[rāma-lakkhaṇavibhūipavvaṁ]

annē vi khēyaramaḍā, vēyaḍḍhē dāhiṇāe sēḍhīē
nivasanti lakkhaṇēṇaṁ, tē sabē nijiyā samarē // PaumaCa.1


[p. 482]
jē rāmasāsaṇēgayā, vijāharapatthivā mahiḍīyā
nimuṇēhi tāṇa sēṇiya!, nāmāī rāyahāṇīṇaṁ // PaumaCa.2

bhāicāha nayaraṁ, tahēva sirimandira guṇapahāṇaṁ
kayaṇapuraṁ ca ētō, bhaṇiyaṁ sivamandiraṁ rammaṁ // PaumaCa.3

gandhavaṁ amayapuraṁ tahēva lacchīharaṁ muṇēyavaṁ
mēhapuraṁ rahagōya, cāuraṁ nēuraṁ havā // PaumaCa.4

siribahuravaṁ ca bhaṇiya, sirimalaya siriguhaṁ caravimsa
taha ya haridvayanāma, jōipura hōi sirichāyaṁ // PaumaCa.5

gandhārapuraṁ malaya, sīhapuraṁ cēva hōi sirivijayaṁ
nakkhapuraṁ tilayapuraṁ, annāṇi vi ēva bahuyāṇi // PaumaCa.6

nayarāṇi lavakhaṇēṇaṁ, jiyāi vijāharāṇukiṇṇāī
vasuhā ya vasē ṭhaviyā, satsu rayaṇēsu sāhōṇā // PaumaCa.7

cavaṁ chattaṁ ca dhaṇu, sattī ya gayā maṇī asī cēva
ēyāi lacchinilaō, saṁpattō divarayaṇāī // PaumaCa.8

puṇaravi magahāhibaī, pucchaha gaṇanāyagaṁ paṇamiḷaṇaṁ
bhayavaṁ! lavakusāṇaṁ, uppatti mē parikahēhi // PaumaCa.9

lacchīharassa puttā, kaï vā mahilāu aggamahisīō
ēva paripucchiō sō, kahiūṇa muṇī samāḍhattō // PaumaCa.10

nisuṇēhi magahasāmiya!, pahāṇapurisāṇa uttama rajja
mumantāṇa ya bahuyā, māsā barisā ya vañcanti // PaumaCa.11

tuma kulanāiyāṇaṁ, uttamaguṇa-rūva-jōbaṇagharīṇaṁ
dasa cha śvēva sahassā, rāmakaṇiṭṭhassa mahilāṇaṁ // PaumaCa.12

aṭṭha mahādēvīō, savāṇa vi tāṇa uttamaguṇāō
tāō nisuṇēhi naravaï!, nāmēhi kahijjamāṇīō // PaumaCa.13

dōṇaghaṇasuyā paḍhamā, hōi visalla ti nāma nāmēṇaṁ
biiyā puṇa rūvamaī, taïyā kallāṇamālā ya // PaumaCa.14

vaṇamālā ya caütthī, pañcamiyā cēva hōi raïmālā
chaṭṭhī viya jiyapaümā, abhayamaī sattamī bhaṇiyā // PaumaCa.15

antē maṇōramā vi ya, aṭṭamiyā hōi sā mahādēvī
lacchīharassa ēsā, rūvēṇa maṇōramā iṭṭā // PaumaCa.16

paümassa mahiliyāṇaṁ, aṭṭha sahassāi svakaliyāṇaṁ
tāṇaṁ puṇa ahiyāō, catvāri imēhi nāmēhiṁ // PaumaCa.17

paḍhamā u mahādēvī, sīyā bīyā pahāvaī bhaṇiyā
taïyā cēva raïnihā, siridāmā antimā bhavada // PaumaCa.18


[p. 483]
māijā u sayā, lakkhaṇaputtāṇa guṇamahantāṇaṁ
sāhēmi tāṇa majjhēṁ, kaïvaïyāṇaṁ tu nāmāī // PaumaCa.19

ksahō dharaṇō candō, sarahō mayaradamō muṇēyavō
hariṇāhō ya siridharō, tahēva mayaṇō kumāravarō // PaumaCa.20

aha tāṇa uttamā jē, aṭṭha jaṇā siridharassa aṅgahā
jāṇa sahāvēṇa jaṇō, guṇāṇurattō ghiī kuṇaï // PaumaCa.21

maha siridharō ti nāma, dōṇadhāsudhāe nandaṇō vīrō
pucō rūvamaīē, puhaītilaō tilayamūō // PaumaCa.22

kallāṇamāliṇīē, mālanilaō suō pavararūvō
vimalappahō ti nāma, puttō paümāvaīē vi // PaumaCa.23

puttō vaṇamālāē, ajjuṇavikkhō ti nāma vikkhāō
aïviriyassa suyāē, taṇaō viya havaï sirikēsī // PaumaCa.24

nāmēṇa sabakittī, abhayamahasuō surō । svēṇaṁ
iyarō supāsakittī, maṇōramākucchisaṁbhūō // PaumaCa.25

sō vi svamantā, sabē balaviriyasattisaṁpannā
puhaïyalē vikkhāyā, puttā lacchīharassēē // PaumaCa.26

tē dēvakumārā iva, annōnnavasāṇugā ghaṇasiṇēhā
sāēyapuravarīē, acchanti suhaṁ aṇuhabantā // PaumaCa.27

aha addhapaścamāō, kōḍīō sanivaïputtāṇaṁ
sōlasa cēva sahassā, rāīṇaṁ baddhamaüḍāṇaṁ // PaumaCa.28

ēvaṁ tikhaṇḍāhivaïttaṇa tē, pattā mahārajasuhaṁ pasatthaṁ
gamēnti kālaṁ varasundarīsu, sēvijamāṇā vimalappahāvā // PaumaCa.29


ii paümacariē rāma-lakkhaṇavibhūidaṁsaṇaṁ nāma ēkāṇaüyaṁ pavvaṁ samattaṁ


---------------------------------------------------------------------
[sīyājiṇapūyāḍōhalapavvaṁ]

aha annayā kayāī, bhavaṇatyā maharihammi sayaṇijjē
sīyā nisāvasāṇē, pēcchaï suviṇaṁ jaṇayadhyā // PaumaCa.1

sā umgayaṁmi sūrē, savālaṁkārabhūsiyā gantuṁ
atyāṇimaṇḍavatthaṁ, pucchaha daïyaṁ kayapaṇāmā // PaumaCa.2


[p. 484]
kila sāmi! ajja suviṇē, dō sarahā tibakēsarāruṇiyā
tē mē muhaṁ paviṭhṭhā, navaraṁ paḍiyā vimāṇāō // PaumaCa.3

tō bhaṇaï paümaṇāhō, sarahāṇaṁ darisaṇē turma bhaddē!
hōhinti dōnni puttā, aïrēṇaṁ sundarāyārā // PaumaCa.4

naṁ puṣphavimāṇāō, paḍiyā na ya sundaraṁ imaṁ suviṇaṁ
sabē gahā'ṇukūlā, hōntu sayā tujjha pasayacchi! // PaumaCa.5

tāva ya vasantamāsō, saṁpattō pāyavē pasāhēntō
pallava-pavāla-kisalaya-puppha-phalāī ca jaṇayantō // PaumaCa.6

aṁkōllatikkhaṇakkhō, malliyaṇayaṇō asōyadalalīhō
kurayayakarāladasaṇō, sahayārasukēsarāruṇiō // PaumaCa.7

kusumarayapiñjaralō, aïmuttalayāsamūsiyakaraggō
pattō vasantasīhō, gayavaïyāṇaṁ bhayaṁ dēntō // PaumaCa.8

kōilamuhaluggīya, mahuyaragumugumugumēntakāraṁ
kusumaraēṇa samantha, piñjarayantō disāyakaṁ // PaumaCa.9

nāṇāvihataruchanna, varakusumasamacciyaṁ phalasamiddha
rēhaï mahindaüdayaṁ, ‘ujāṇaṁ nandaṇasaricchaṁ // PaumaCa.10

ēyārisaṁmi kālē, paḍhamillugagabbhasaṁbhavē sīyā
jāyā manducchāhā, taṇuyasarīrā ya aharēgaṁ // PaumaCa.11

ta bhaṇaï paümanāhō, kiṁ tujjha avaṭṭiyaṁ piē! hiyaē
daī dōhalasamaē!, taṁ tē saṁpāḍayāmi ahaṁ // PaumaCa.12

tō sumariūṇa baṁpaï, jaṇayasuyā niṇavarālaē bahavē
icchāmi nāha! daṭuṁ vandāmi tuha ppasāraṇaṁ // PaumaCa.13

sōūṇa tīe vayaṇaṁ, vaümābhō bhaṇaï tattha paḍihāriṁ
kārēha niṇaharāṇaṁ, sōhā paramēṇa vibhavēṇaṁ // PaumaCa.14

sabō vi nāyarajaṇō, tattha mahindōdaē varujāṇē
gantūṇa savibhavēṇaṁ, jiṇālayāṇaṁ kuṇaü pūrva // PaumaCa.15

sā ēva bhaṇiya santī, paḍihārī kiṁkarāṇa āēsaṁ
dēi vihasantavayaṇā, tēhiṁ pi paḍicchiyā āṇā // PaumaCa.16

aha tēhi puravarīē, ghuḍhē ciya sāmiyassa vayaṇaṁ taṁ
sōūga sabalōō, niṇapūyāujjaō jāō // PaumaCa.17

ētō jiṇabhavaṇāī baṇēṇa saṁmajiōbalitāī
kayavandaṇamālāī, varakamalasamañciyatalāī // PaumaCa.18


[p. 485]
dārēsu puṇṇakalasā, pariṭhaviyā jiṇaharāṇaṁ rayaṇamayā
varacittayammapaürā, pasāriyā paṭṭayā bahavē // PaumaCa.19

usabiyā dhayanivahā, raïyāṇi viyāṇayāi vivihāī
mōttiyaōūllāī, lambūsādarisasōhāī // PaumaCa.20

pūyā kayā mahantā, nāṇāvihajalaya-thalayakusumēhiṁ
sabāṇa jiṇaharāṇaṁ, aṭṭhāvayasiharasarisāṇaṁ // PaumaCa.21

tūrāi bahuvihāī, pahayāī mēhasarisaghōsāī
gandhavāṇi ya vihiṇā, mahurasarāī pagīyāī // PaumaCa.22

uksōhiē samatthē, ujāṇē nandaṇōkmē rāmō
pavisaï juvaïsamaggō, indō iba riddhisaṁpannō // PaumaCa.23

nārāyaṇō vi ēvaṁ, mahilāsahiō jaṇēṇa parikiṇṇō
taṁ cēva varujjāṇaṁ, uvagijantō samaṇupattō // PaumaCa.24

ēvaṁ jaṇēṇa sahiyā, halahara-nārāyaṇā tahiṁ cēva
āvāsiyā samatthā, dēvā iva bha6sālavaṇē // PaumaCa.25

paümō sīmāe sama, jiṇavarabhavaṇāṇa vandaṇaṁ kāuṁ । sadda-rasa-rūvamāī, bhuñjaï dēvō
visayamuhaṁ // PaumaCa.26

sabō vi nāyarajaṇō, jiṇavarapūyāsamujjaō ahiyaṁ
jāō raïsaṁpannō, tatthujjāṇammi aṇudiyaha // PaumaCa.27

ēvaṁ niṇindavarasāsaṇabhattimantō, pūyāparāyaṇamaṇō saha sundarīsu
tatthēva kāṇaṇavaṇē paümō pahaṭṭō, pattō raī vimalakantidharō mahappā // PaumaCa.28


ii paümacariē jiṇapūyāḍōhēlavihāṇaṁ nāma bāṇaüyaṁ pabvaṁ samattaṁ


---------------------------------------------------------------------
[jaṇacitāpavvaṁ]

aha tattha varujāṇē, mahindaüdaē ṭhiyassa rāmassa
taṇhāiyā pavattā, darisaṇakaḍī payā savā // PaumaCa.1

ētthantaraṁmi sīyā, suhāsaṇatthassa paümanāhassa
sāhēi vimhiyamaī, phuramāṇaṁ dāhiṇaṁ cakkhu // PaumaCa.2


[p. 486]
cintēi tō maṇēṇaṁ, kassa vi dukkhassa āgarma ēvaṁ
camlu sāhēha dhurva, puṇō puṇō viṣphurantaṁ mē // PaumaCa.3

ēkēṇa na saṁtuṭṭō, na pattā sāyarantarē dukkhaṁ
diyō ahēuyaarī, ki paramaṁ kāhiī annē! // PaumaCa.4

bhaṇiyā māṇumaīē, kiṁ va visāyaṁ gayā jaṇayadhūē!
jaṁ jēṇa pāviyāṁ, ta sō aṇuhavaï suha-dukkha // PaumaCa.5

guṇamālā bhaṇaï taō, kiṁ vi kayāē iha viyakāē
viraēhi mahāpūrya, jiṇavarabhavaṇāṇa vaïdēhi! // PaumaCa.6

tō tē hōhī santī, saṁjama-tava-niyama-sōlakaliyāē
jiṇabhattibhāviyāē, sāhaṇa bandaṇaparāē // PaumaCa.7

bhaṇiūṇa ēvamēyaṁ, naṇayasuyā bhaṇaï kaī ēttō
bhaddakalasaṁ ti nāma, āṇavaï imēṇa atyēṇaṁ // PaumaCa.8

hōūṇa appamattō, païdiyaha dēhi uttama dāṇaṁ
lōgō vi kuṇaü sabō, jiṇavarapūyāmisēyāī // PaumaCa.9

sō ēva bhaṇiyamēttō, dāṇaṁ dāūṇa gayavarāruḍhō
ghōsēi nayaramajjhē, jaṁ bhaṇiyaṁ jaṇayadhūyāē // PaumaCa.10

iha puravarōe lōgō, hōūṇaṁ sīla-saṁjamujuttō
kuṇaü jiṇacējhyāṇa, ahisēyādī mahāpūyaṁ // PaumaCa.11

sōūṇa bayaṇamēyaṁ, naṇēṇa sigdhaṁ niṇindabhavaṇāī
uksōhiyāi ētō, sabukgaraṇēhi rammāī // PaumaCa.12

khīra-dahi-sappipaürā, pavattiyā jiṇavarāṇa abhisēyā
bahumaṅgalōvagīyā, tūrakhuliyajayasadā // PaumaCa.13

sīyā vi ya jiṇapūrya, karēi tava-niyama-saṁjamujuttā
tāva ya payā samanthā, paümabbhāsaṁ samaṇupattā // PaumaCa.14

bayasaddakayārāvā, paḍihāranivēiyā aha paviṭṭhā
ābaddha limaülā, paṇamaï paümaṁ payā savā // PaumaCa.15

aha tēṇa samālatā, mayaharayā jē payāe rāmēṇaṁ
sāhaha āgamakaja, maṇasaṁkhōmaṁ pamōṇaṁ // PaumaCa.16

vijaō ya sūradēvō, mahugandhō piṅgalō ya suladharō
taha kāsavō ya kālō, khēmāī mayaharā ēē // PaumaCa.17

aha tē sajjhasahiyayā, kampiyacalaṇā na dēnti ullāvaṁ
paümassa pabhāvēṇaṁ, ahōmuhā lajiyā jāyā // PaumaCa.18

saṁthāviūṇa puṇaravi, pucchaï āgamaṇakāraṇaṁ rāmō
sāhaha mē vīsatthā, payahiya sabaṁ bhaübēyaṁ // PaumaCa.19


[p. 487]
ēva paripucchiyāṇaṁ, tāṇaṁ ciya bhaṇaï mayaharō ēkō
sāmiya abhaēṇa viṇā, amhaṁ vāyā na nikkhamaï // PaumaCa.20

tō maṇaï paümanāhō, na kiṁci bhayakāraṇaṁ havā tujyaṁ
ullavaha suvīsatthā, mōtarṇa sajjhasubēyaṁ // PaumaCa.21

laddhammi taō amaē, vijaō patthāviyakkharaṁ vayaṇaṁ
jaṁpaï kayanalivuḍō, sāmiya! vayaṇaṁ suṇasu amhaṁ // PaumaCa.22

sāmiya। imō samasyō, puhaïjaṇō pāvamōhiyamaīō
paradōsaggahaṇaraō, sahāvakō ya saḍhasīlō // PaumaCa.23

paha puṇō puṇō ciya, jaha sōyā rakkhasāṇa nāhēṇaṁ
hariūṇaṁ paribhuttā, ihāṇiyā tahavi rāmēṇaṁ // PaumaCa.24

ujjāṇēsu gharēsu ya, talāyavāvīsu jaṇavaō sāmō
sīyāavavāyakaha, mōtūṇa na jaṁpaē annaṁ // PaumaCa.25

dasarahanivassa puttō, rāmō tisamuhamēiṇīnāhō
lāhivēṇa hariyaṁ, kaha puṇa āṇēi jaṇayasurya? // PaumaCa.26

nūrṇa na ēttha dōsō, parapurisapasatiyāe mahilāē
jēṇa imō paümābhō, sīyā dhārēi niyayagharē // PaumaCa.27

nārisakammāyārō, havaï narindō iha vasumaīē
tārisaniōganiraō, ahiyaṁ ciya hōi sabajaṇī // PaumaCa.28

ēva bhaṇantassa pam, naṇassa aïduṭṭhapāvahiyayassa
rāhava! karēhi saṁpaha, aïrā vi ya nimgahaṁ ghōraṁ // PaumaCa.29

sōūṇa vayaṇamēya, vajēṇa va tāḍiō sirē rāmō
lajjābharōtthayamaṇō paramavisāya gaō sahasā // PaumaCa.30

cintēūṇa pattō, hā! ka8 kāraṇaṁ imaṁ annaṁ
jāya aïduddhisaha, sīyāavavāyasaṁbandhaṁ // PaumaCa.31

jīē karaṇa raṇṇē, aṇuhūyaṁ virahadāruṇaṁ dukkhaṁ
sā sīyā kulayandaṁ, maha ayasamalēṇa maïlēi // PaumaCa.32

jīsē kajjēṇa maē, vivāiō rakkhasāhivō samarē
sā majjha ayasamaïlaṁ, sīyā jasadappaṇaṁ kuṇaï // PaumaCa.33

jutta ciya bhaṇaï jaṇō, jā parapurisēṇa attaṇō gēhē
nīyā puṇō vi yaṁ maē, ihāṇiyā mayaṇamūḍhēṇaṁ // PaumaCa.34

ahavā kō juvaīṇaṁ, jāṇaï cariyaṁ sahāvakuḍilāṇaṁ
dōsāṇa āgarō ciya, jāṇa sarīrē vasaï kāmō // PaumaCa.35


[p. 488]
mūla ducariyāṇaṁ, havaï ya narayassa vattaṇī viulā
mōkkhassa mahāvindha, bajjēyavā sayā nārī // PaumaCa.36

pannā tē varapurisā, jē ciya mōttaṇa niyayajuvaīō
pabaïyā kayaniyamā, sibamayalamaṇuttara pattā // PaumaCa.37

ēyāṇi ya annāṇi ya, cintēntō rāhavō bahuvihāī
na ya āsaṇē na sayaṇē, kuṇaï ghiī nēva varabhavaṇē // PaumaCa.38

nēhā-'vavāyabhayasaṁgayamāṇasassa, vāmissatibarasavēyavasīkayassa
rāmassa dhīravimalassa vi tibadukkhaṁ, jāya tayā naṇayarāyasuyānimittaṁ // PaumaCa.39


ii paümacariē jaṇacintāvihāṇaṁ nāma tēṇaüyaṁ pavvaṁ samattaṁ


---------------------------------------------------------------------
[sīyāniṣvāsaṇapavvaṁ]

aha sō ēyaṭṭhamaṇaṁ, kāūṇaṁ lakkhaṇassa paḍihāra
pēsēi paümanāhō, aṇakyaparivāyaparibhīō // PaumaCa.1

paḍihārasahiō sō, sōmittī āgaō paümanāhaṁ
namiṇa samanbhāsē, uvaviṭṭhō bhūmimāgammi // PaumaCa.2

bhūgōyarā aṇēyā, suhaḍā sumgīvamāiyā ēttō
annē vi jahājōga, āsīṇā kōuhallēṇaṁ // PaumaCa.3

kāūṇa samālāvaṁ, khaṇantaraṁ lakkhaṇassa baladēvō
sāhaï jaṇaparivāyaṁ, sīyāē dōsasaṁbhūyaṁ // PaumaCa.4

suṇiūṇa vayaṇamēyaṁ, jaṁpaha lacchīharō paramaruṭṭō
micchaṁ karēmi puhaī, luyanīhaṁ takkhaṇaṁ cēva // PaumaCa.5

mērussa cūliyā iva, nikampā sōladhāriṇī sīyā
lōēṇa nigṣiṇēṇaṁ, kaha parivāyariṁgaṇā davā // PaumaCa.6

lōyassa nimgahaṁ sō, samucchahantō samahurakyaṇēhiṁ
saṁthāviō kaṇiṭṭhō, rāmēṇaṁ buddhimantēṇaṁ // PaumaCa.7


[p. 489]
usama-bharahōvamēhi, ikkhāgakulattamēhi bahavēhiṁ
lavaṇōyahipērantā, munā puhaī narindēhiṁ // PaumaCa.8

āicabasāīṇaṁ, nivaīṇa raṇē adinapiṭṭhīṇaṁ
tāṇa jasēṇa tihuyaṇaṁ, alaṁkiya vitthayabalēṇaṁ // PaumaCa.9

ēvaṁ ikkhāgakulaṁ, sasikaradhavalaṁ tilōyavikkhāyaṁ
majjha ghariṇīe lakkhaṇa!, kalaḍa़iyaṁ ayasapaḍhēṇaṁ // PaumaCa.10

tāva ya kiṁci uvāya, karēhi sōmitti! kālaparihōṇaṁ
nāva na vi havaï majma vi, dōsō sīyāvavāēṇaṁ // PaumaCa.11

avi paricayāmi sīya, nihōsa jaï vi sōlasaṁpannaṁ
na ya icchāmi khaṇēka, akittimalakalasiyaṁ jīyaṁ // PaumaCa.12

aha bhaṇaï lacchinilaō, naravaï! mā ēva dukkhiō hōhi
pisuṇavayaṇēṇa saṁpaha, mā cayasu mahāsaī sīyaṁ // PaumaCa.13

lōgō kuḍilasahāvō, paradōsamgahaṇaniyayatattilō
ajjavajaṇamacchariō, duggahahiyō paduṭṭhō ya // PaumaCa.14

bhaṇaï taō baladēvō, ēva imaṁ baha tumaṁ samullāsa
kiṁ puṇa lōgaviruddhaṁ, ayasakalaī na icchāmi // PaumaCa.15

kiṁ tassa kīraha iha, samattharajjēṇa jīviēṇaṁ vā
jassa pavādō bahuō, bhamaï ciyaṁ ṇaṁ sayā ayasō? // PaumaCa.16

kiṁ tēṇa bhuyabalēṇaṁ, bhīyāṇaṁ naṁ bhayaṁ na vārēi?
nāṇēṇa tēṇa kiṁ vā, jēṇa'ppāṇaṁ na vināyaṁ? // PaumaCa.17

tāva'cchaṭha jaṇavāō, dōsō maha asthi ēttha niyamēṇaṁ
jā parapurisēṇa hiyā, niyayadharaṁ āṇiyā sīyā // PaumaCa.18

paümujāṇaṭhiyāē, jāijjantīe rakkhasindēṇaṁ
sīyāe nicchaēṇaṁ, ta ciya aṇumanniyaṁ vayaṇaṁ // PaumaCa.19

ēvaṁ samāulamaṇō, sēṇāṇīyaṁ kayantavayaṇaṁ sō
āṇavaï gambhiṇīyaṁ, sīyaṁ chaḍḍēhi āraṇē // PaumaCa.20

ēva bhaṇiē pavuttō, sōmittī rāhavaṁ kayapaṇāmō
na ya-dēva! tujha jutaṁ, paricaïūṇaṁ naṇayadhyaṁ // PaumaCa.21

parapurisadarisaṇēṇaṁ, na ya dōsō havaï nāha! juvaīṇaṁ
tamhā dēva! pasajjasu, muñcasu ēvaṁ asaggāhaṁ // PaumaCa.22

paümō bhaṇaï kaṇiṭuṁ, ēttō puraō na kiści vattacha
chaḍḍēmi nicchaēṇaṁ, sīyaṁ avavāyabhīō haṁ // PaumaCa.23


[p. 490]
jēhassa nicchaya sō, māūgaṁ lakmaṇō gaō sagiha
tāva ya kayantavayaṇō', samāgamaō rahavarārūḍhō // PaumaCa.25

sanaddhapaddhakavarya, anta sēṇāvaī palōēuṁ
japaï jaṇō mahallē, kassa vi akrāhiyaṁ nāyaṁ // PaumaCa.25

saṁpattō ya khaṇēṇaṁ, paümaṁ vinavā pāyavaḍiō sō
sāmiya! dēhāṇati, bā tujma avaḍiyā hiyaē // PaumaCa.26

taṁ bhaṇaï paümanāhō, sōyāe ḍōhalāhilāsāē
dāvēhi niṇaharāī, sammēyāī bahuyāī // PaumaCa.27

aḍabi sīhaniṇāya, bahusāvayasaṁkulaṁ paramaghōraṁ
sīyaṁ mōttaṇa tahiṁ, puṇabi ya lahum̐ niyattēhi // PaumaCa.28

ja āṇavēsi sāmiya!, bhaṇiūṇaṁ ēva nimgaō sigcha
saṁpattō kayaviṇaō, kayantavayaṇō bhaṇaï sōya // PaumaCa.29

sāmiṇi! uḍēhi lahūṁ, āruhasu raha karēsu nēvacchaṁ
bandasu niṇabhavaṇāī, puhaïyalē lōgapujjāī // PaumaCa.30

sēṇāvaīṇa ēvaṁ, jē bhaṇiyā jāṇaī taō tuṭṭhā
siddhāṇa namōkāra, kāūṇa rahaṁ samārūḍhā // PaumaCa.31

naṁ kiṁci pamāēṇaṁ, ducariya mē kaya apuṇṇāē
marisantu taṁ samatthaṁ, jiṇavarabhavaṇaṭṭhiyā dēvā // PaumaCa.32

āpucchiūṇa sayalaṁ, sahīyaṇaṁ pariyaṇaṁ ca vaïdēhī
jaṁpaï jiṇabhavaṇāī, paṇamiya sigdha niyattāmi // PaumaCa.33

ētyantarē rahō sō, kayantavayaṇēṇa cōiō sigcha
caüturayasamāuttō, vaha maṇapavarṇasamavēgō // PaumaCa.34

aha suktaruvaratvaṁ, ditaṁ pakkhāvali vihuṇamāṇaṁ
dāhiṇapāsammi ṭhiyaṁ, pēcchaï riṭṭa karayarantaṁ // PaumaCa.35

sūrābhimuhī nārī, vimukkakēsī bahuṁ vilavamāṇī
taṁ pēcchaï jaṇayasuyā, annāi vi duṇimittāī // PaumaCa.36

nimisiyamētēṇa rahō, ullāda jōyaṇaṁ pavaṇavēgō
sīyā vi pēcchaha mahi, gāmā-'gara-nagara-paḍipuṣṇaṁ // PaumaCa.37

sā ēvaṁ vacantī, nijharaṇāī ca salilapuṇṇāī
pēcchaha sarāi sīyā, varapatyakusumachannāī // PaumaCa.38

katvaï tarughaṇagahaṇaṁ, pēcchaha sā sabarītamasaricchē
katthaha pāyavarahiya, raṇaṁ ciya raṇaraṇāyantaṁ // PaumaCa.39


[p. 491]
katthā vaṇavakdaī, raṇaṁ masidhūmapalidhasariya
katyaï naüladumavaṇaṁ, pavaṇāhayapacaliyadalōhaṁ // PaumaCa.40

kilikilikilanta katthaï, nānāvihamiliyasaüṇasaṁghaṭṭa
katthaï vāṇarapaüra, bukārucasiyamayajūha // PaumaCa.41

katthaï sāvayabahuviha-annōnnāvaḍiyajujjhasaddālaṁ
kathaï sīhabhaüdduya-cavalapalāyantagayanivaha // PaumaCa.42

katyaï mahisōrihiyē, katthaī ḍahuḍahuḍahantanaïsalilaṁ
katthaï pulindapaüra, sahasā chucchu ti kayabōlaṁ // PaumaCa.43

katyā vēṇusamuṭṭiya-phuliānālāula dhagadhagēntaṁ
kathaï kharapadaṇāhaya-kaḍayaḍabhajjantadumagahaṇaṁ // PaumaCa.45

katthaï kiri ti karathaï, miri ti katthaï chiri ti richāṇaṁ
saddō aïghōrayarō, bhayanaṇaō sabasalāṇaṁ // PaumaCa.45

ēyārisaviṇiōgaṁ, pēcchantī naṇayanandaṇī raṇṇaṁ
vañcaï rahamārūḍhā, suṇaï ya ahamahurayaṁ saī // PaumaCa.46

sīyā kayantavayaṇaṁ, pucchaha kiṁ rāhavassa ēsa sarō
tēṇa vi ya samakkhāyaṁ, sāmiṇi! aha jaṇhavīsahō // PaumaCa.47

tāva thiya saṁpattā, vaïdēhī navhaviṁ vimalatōyaṁ
pēcchaï ubhayataḍaṭṭiya-pāyavakusumāñcayataraṅgaṁ // PaumaCa.48

gāha-śasa-magara-kacchabha-saṁghaṭucchaliyaviyaḍakallōlaṁ
kallōlavidrumāhaya-nibaddhaphēṇāvalīpaüraṁ // PaumaCa.49

paüravarakamalakēsara-naliṇīguñjantamahuyaruggīyaṁ
umgīyaravāyaṇiya-sāramāniviṭṭhaübhayataī // PaumaCa.50

ubhayataḍahaṁsasārasa-cakāyaramantaṇēyapakkhiula
pakkhiulanaṇiyakalarava-samāulāiṇṇagayajūha // PaumaCa.51

gayajūhasamāyaḍḍiya-visamasamuvēlakamalasaṁghārya
saṁghāyabalāvūriya-nijharaṇajharantasaddālaṁ // PaumaCa.52

ēyārisaguṇakaliyaṁ, pēcchantī jaṇayanandaṇī gaṅgaṁ
uttiṇṇā varaturayā, parakūlaṁ cēva saṁpattā // PaumaCa.53


[p. 492]
maha sō kayantavayaṇō, dhīrō vi ya tattha kāyarō jāō
dhariūṇa sandaṇavara, ruvaï tō umākaṇṭhēṇaṁ // PaumaCa.54

taṁ puccha vaïdēhī, kiṁ ruvasi tuma iha ajēṇaṁ
tēṇa vi sā paḍimaṇiyā, sāmiṇi! vayaṇaṁ nisāmēhi // PaumaCa.55

dittamgivisasaricchaṁ, dujaṇavayaṇaṁ pahū niyuṇiūṇaṁ
ḍōhalyanimēṇa tuma, cattā avavāyabhīēṇaṁ // PaumaCa.56

tīē kayantavayaṇō, kahēi nayarāhivāiyaṁ sarva
dukkhassa ya āmūla, vaṇaparivāyaṁ jahāvataṁ // PaumaCa.57

lacchīharēṇa sāmiṇi!, aṇuṇijantō vi rāhavō ahiyaṁ
avavāyaparinbhīō, na mubaï ēyaṁ asammāhaṁ // PaumaCa.58

na ya māyā nēva piyā, naya bhāyā nēva lakkhaṇō saraṇaṁ
tujjha iha mahāraṇṇē, sāmiṇi! maraṇaṁ tu niyamēṇaṁ // PaumaCa.59

suṇiūṇa vayaṇamēya, bajēṇa va tāḍiyā sirē sīyā
ōyariya rahavarāō, sahasā ōmucchiyā paḍiyā // PaumaCa.60

kaha kaha vi samāsasthā, pucchaha sēṇāvaī taō sīyā
sāhēhi kattha rāmō, kēdūrē vā vi sāēyā // PaumaCa.61

aha bhaṇaï kayantamuhō, aïdūrē kōsalā purī dēvī
aïcaṇḍasāsaṇaṁ puṇa, katō ciya pēcchasē rāma // PaumaCa.62

taha vi ya nibbharanēhā, apaï ēyāi majjha vayaṇāī
gantūṇa bhaṇiyō, paümō sabāyarēṇa tumē // PaumaCa.63

jaha naya-viṇayasamaggō, gambhīrō sōmadaṁsaṇasahāvō
dhammā-'dhammavihaṇṇū, sabakalāṇaṁ ca pāragaō // PaumaCa.64

abhaviyajaṇavayaṇēṇaṁ, bhīēṇa duguṁchaṇāe aïrēṇaṁ
sāmiya! tumē vimukkā, ēttha araṇṇē akayapuṣṇā // PaumaCa.65

jaï vi ya tumē mahāyasa!, cattā haṁ puvakammadōsēṇaṁ
taha vi ya jaṇaparivāyaṁ, mā sāmi! phuḍaṁ gaṇējāsu // PaumaCa.66

rayaṇaṁ pāṇitalāō, kaha vi pamāēṇa sāgarē paḍiyaṁ
kēṇa uvāēṇa puṇō, taṁ labhaï maggamāṇēhiṁ! // PaumaCa.67

pakkhiviūṇa ya kuvē, amayaphalaṁ dāruṇē tamandhārē
jaha paḍivajjaï dukkhēṁ, pacchāyāvāhaō bālō // PaumaCa.68

saṁsāramahādukkhassa, māṇavā jēṇa sāmi! muścanti
taṁ darisaṇaṁ mahagyaṁ, mā muñcahasē niṇudiha // PaumaCa.69


[p. 493]
ba jassa aṇusariccha, ahiyaṁ taṁ tassa habaï bhaṇiya
kō sayalanaṇassa iha, karē muhabandhaṇaṁ purisō! // PaumaCa.7

maha vayaṇēṇa bhaṇējasu, sēṇāvaï! rāhavaṁ paṇamiūṇaṁ
dāṇēṇa bhayasu baliyaṁ, bandhujaṇaṁ pōibōēṇaṁ // PaumaCa.71

bhayasu ya sīlēṇa paraṁ, mittaṁ sabbhāvanēhanihasēṇaṁ
atihiṁ samāgayaṁ puṇa, muṇivasahaṁ sababhāvaṇaṁ // PaumaCa.72

khantīe jiṇabhu kōvaṁ, māṇaṁ puṇa mahavappaōgēṇaṁ
māyaṁ ca ajjavēṇaṁ, lōbhaṁ saṁtōsabhāvaṇaṁ // PaumaCa.73

bahusatyāgamakusalassa tassa naya-viṇayasaṁpaüttassa
kiṁ dijaü uvaēsō, navaraṁ puṇa mahiliyā cavalā // PaumaCa.74

cirasaṁvasamāṇīē, bahuduścariyaṁ tu naṁ kayaṁ sāmi!
taṁ khamasu majśa sarva, maüyasahāvaṁ maṇaṁ kāuṁ // PaumaCa.75

sāmiya! tumē samāṇa, maha hōja na hōja darisaṇaṁ nūṇaṁ
naï vi ya avarāhasaya, taha viya sarva khamējām // PaumaCa.76

sā ēva piūṇaṁ, paḍiyā kharakakarē gharaṇivaḍhē
mucchānimīliyacchī, panā aïdāruṇaṁ dukkha // PaumaCa.77

vaṭhṭhaṇa dharaṇipaḍiyaṁ, sīyaṁ sēṇāvaī vigayahāsō
cintēi ihāraṇṇē, kalāṇī dukara jiyaï // PaumaCa.78

ghiddhī phibāvimukkō, pāvō haṁ vigayalajamajjāō
jaṇanindiyamāyārō, parapēsaṇakāraō bhiyō // PaumaCa.79

niyaïcchavajjiyassa u, ahiyaṁ dukkhēkataggayamaṇassa
bhiccassa jīviyāō, kukkurajīyaṁ varaṁ havaï // PaumaCa.80

paragharaladdhāhārō, sāṇō hōūṇa basaï sacchandō
bhiccō paravasō puṇa, vikyidēhō niyayakālaṁ // PaumaCa.81

bhivassa naravaīṇaṁ, dināēsassa pāvanirayassa
na ya havaha akaraṇijjaṁ, nindiyakammaṁ pi naṁ lōē // PaumaCa.82

purisattaṇammi sarisē, jaṁ āṇā kuṇaï sāmisālassa
taṁ sarva pañcakvaṁ, dīsaï ya phalaṁ ahammassa // PaumaCa.83

ghiddhī ahō! akajaṁ, jaṁ purisā indiēsu āsattā
kuvantiha bhiccana, na kunti suhālayaṁ dhamma // PaumaCa.84


[p. 494]
ēyāṇi ya aāṇi ya, vilaviya sēṇāvaī tahiṁ raṇē
mōṣaṇa jaṇayataṇaya, caliō sāēyapurihutō // PaumaCa.85

sīyā vi tatya raṇē, sanaṁ lakṣṇa dukkhiyā kaluṇaṁ
ruvaï sahāvavimukā, nindantī cēva appāṇaṁ // PaumaCa.86

hāpaüma! hā narutama, hā vihaliyajaṇasuvacchala! guṇōha!
sāmiya! bhaüduyāē, kiṁ na mahaṁ darisaṇaṁ dēhi // PaumaCa.87

tuha dōsassa mahājasa!, thēvassa vi natyi ētya saṁbandhō
aïdāruṇāṇa sāmiya , maha dōsō puṣakammāṇaṁ // PaumaCa.88

kiṁ ēttha kuṇaha tāō?, kiṁ va paī? kiṁ va bandhavajaṇō mē?
dukkha aṇuhaviyāṁ, saṁpaï ya uvahiē kammē // PaumaCa.89

narṇa avaṇṇavārya, lōē ya aṇuṭṭhiyaṁ maē puvaṁ
ghōrāḍavīe majjhē, pattā jēṇērisaṁ duklaṁ // PaumaCa.90

ahavā vi annajammē, ghēttaṇa vayaṁ puṇō maē bhanga
tassōyaēṇa ēya, dukkhaï aïdāruṇaṁ jāya // PaumaCa.91

ahavā paümasaratthaṁ, cakāyajuyaṁ supīisaṁjutaṁ
minnaṁ pāvāe purā, tassa phalaṁ mē dhurva ēvaṁ // PaumaCa.92

kiṁ vā vi kamalasaṇḍē, viōiyaṁ haṁsajuyalaya purva
aïnigṣiṇāe saṁpada, tassa phalaṁ cēva bhōtavaṁ // PaumaCa.93

ahavā vi maē samaṇā, durguchiyā parabhavē apuṣṇāē
tassa ima aṇusarisaṁ, mu yavaṁ mahādukkha // PaumaCa.94

jā sayalapariyaṇēṇaṁ, sēvijantī suhēṇa bhavaṇatthā
sā haï sāvayapaürē, cēhāmiha bhīsaṇē raṇē // PaumaCa.95

nāṇārayaṇujjōē, paḍasayapañcatyuē ya sayaṇijē
vīṇā-vasaravēṇaṁ, uvagijantī suha saïyā // PaumaCa.96

sā haṁ puṇṇassa khaē, gōmāuya-sīhabhīmasahālē
raṇē acchāmi iha, vasaṇamahāsāgarē paḍiyā // PaumaCa.97

kiṁ vā karēmi saṁpaï!, kavaṇaṁ va disantaraṁ pavajjāmi!
ciṭṭhāmi kattha va iha, uppannē dāruṇē dukkhē? // PaumaCa.98

hā paüma! bahuguṇāyara!, hālakkhaṇa! kiṁ tumaṁ na saṁbharasi
hā tāya! kiṁ na yāṇasi, ētyāraṇṇē mamaṁ paḍiyaṁ // PaumaCa.99


[p. 495]
hā vijāharapatthiva!, bhāmaṇḍala! pāviṇī ihāraṇē
sōyaṇṇavē nimamgā, tuma pi ki mē na saṁbharasi! // PaumaCa.100

ahavā vi hāraṇē, niratyayaṁ bilaviēṇa ēēṇaṁ
kiṁ puṇa aṇuhaviyava, ba pugakarya maē kama // PaumaCa.101

ēvaṁ sā baṇayasuyā, bāva'cchada tāva taṁ varṇa padama
bahusāhaṇō paviṭṭhō, nāmēṇaṁ vajavānivō // PaumaCa.102

pōṇḍariyapurāhibaī, gayabandhatyē samāgaō raṇē
ghēttaṇa kuñjaravarē, nimgacchada sāhaṇasamaggō // PaumaCa.103

tāva ya jē tassa ṭhiyā, purassarā gahiyapaharaṇāvaraṇā
sōūṇa rugṇasaī, sahasā khubhiyā vicintēnti // PaumaCa.104

gaya-mahisa-saraha kēsari-varāha-rū-camarasēviē raṇē
kā ēsā aïkaluṇaṁ, ruvaha iha dukkhiyā mahilā? // PaumaCa.105

kiṁ hōja dēvakanā, suravaïsāvēṇa mahiyalē paḍiyā?
kusumāuhassa kiṁ vā, kuviyā ya raī ihōiṇṇā? // PaumaCa.106

ēvaṁ saviyakamaṇā, navi tē vañcanti tattha purahattā
sabaï vi bhaübiggā, vaggībhyā ya cidvanti // PaumaCa.107

tattha vaṇē mahayaṁ pi balaṁ taṁ, mahilāruṇṇasaraṁ suṇiūṇaṁ
jāyabhayaṁ aïcañcalanētaṁ, khāyajasa vimalaṁ pi niruddhaṁ // PaumaCa.108


ii paümacariē sīyānivvāsavihāṇaṁ nāma caüṇaüyē panvaṁ samattaṁ


---------------------------------------------------------------------
[sīyāsamāsāsaṇapatra]

gāva ya sā niyayacamū, ruddhā gāva pabayavarēṇaṁ
tāva karēṇuvilamgō, parāiō vajanāniyō // PaumaCa.1

pucchaha āsanatthē, kēṇaṁ ciya tumha gahapahō ruddhō
dīsaha samāulamaṇā, bhayavihalavisaṁṭhulā sō! // PaumaCa.2


[p. 496]
nāva ciya ullāvaṁ, dēnti narindassa niyayacāramaḍā
tāva ya varajuvaīē, suṇaï ruvantīe kaṇasaraṁ // PaumaCa.3

saramaṇḍalavināō, bhaṇaï nivō jā ihaṁ ruvaï muddhā
sā guṣiṇī nirutta, paümassa bhavē mahādēvī // PaumaCa.4

bhaṇiō micēhi paha, ēva imaṁ ja 'tumē samullaviyaṁ । na kayāi aliyavayaṇaṁ, dēva
surya japamāṇassa // PaumaCa.5

nāva ya ēsālāvō, vaha tāvaṁ narā samaṇupattā
pēcchanti jaṇayataṇaya, pucchanti ya kā tuma bhaddē! // PaumaCa.6

sā pēcchiūga purisē, bahavē sannaddhavaddhatōṇīrē
bhayavihalavēviralī, tāṇābharaṇaṁ paṇāmēi // PaumaCa.7

tēhi vi sā paḍibhaṇiyā, kiṁ amha vihūsaṇēhi ēēhiṁ
ciṭṭhantu tujjha lacchī!, vavagayasōgā iō hōhi // PaumaCa.8

puṇaravi bhaṇanti sundari!, mōttu sōgaṁ bhayaṁ ca ētāhē
jaṁpasa supasannamaṇā, kiṇṇa muṇasi narabaī ēyaṁ // PaumaCa.9

puṇḍariyapurāhivaī, ēsō iha vajanakanaravasabhō
cāritta-nāṇa-daṁsaṇa-bahuguṇanilaō jiṇamayaṁmi // PaumaCa.10

sakāidōsarahiō, niccaṁ niṇavayaṇagahiyaparamatthō
paraüvayārasamatthō, saraṇāgayavacchalō vīrō // PaumaCa.11

'dīṇāīṇa puṇō vi ya, visēsaō kaluṇakāraṇujjuttō
paḍivakkhagayamaïndō, sabakalāṇaṁ ca pāragaō // PaumaCa.12

ēyassa aparimēyā, dēvi! guṇā kō iha bhaṇiukāmō
purisō sayalatiyaṇē, jō vi mahābuddhisaṁphnō // PaumaCa.13

nāva ya ēsālāvō, vaṭṭaï tābāgaō naravarindō
avayariya karēṇūē, karēi viṇayaṁ jahājōggaṁ // PaumaCa.14

tattha niviṭṭhō naṁpaï, vajamaō sō narō na saṁdēhō
iha mōnu kallāṇiṁ, jō jīvantō gaō sagiha // PaumaCa.15

pratyantarē pavuttō, mantō saṁthāviūṇa jaṇayasurya
nāmēṇa vajjanakō, ēsō puṇḍariyapurasāmī // PaumaCa.16


[p. 497]
pañcāṇukyaṣārō, bacchē sammattaüttamaguṇōhō
dēva gurupūyaṇaraō, sāhammiyavacchalō bīrō // PaumaCa.17

ēvaṁ ciya parikahiē, sīyā tō pucchiyā naravaīṇaṁ
sāhēhi kassa duhiyā!, kassa va mahilā tuma lacchī // PaumaCa.18

4 ēva pucchiyā sā, sīyā tō bhaṇaï dīṇamuhakamalā
aïdīhā majjha kahā, narabaha! nisuṇēhi saṁkhēvaṁ // PaumaCa.19

baṇayanarindassa suyā, bahiṇī bhāmaṇḍalassa sīyā haï
dasarahanivassa suṇhā, mahilā puṇa rāmadēvassa // PaumaCa.20

kēhagaïvaradāṇanihē, dāuṁ bharahassa niyayaraja sō
aṇaraṇapasthivasuō, pāiō jāyasaṁvēgō // PaumaCa.21

rāmēṇa lakkhaṇēṇa ya, samaṁ gayā daṇḍayaṁ mahāraṇaṁ
saṁbukavahē narāhiba, hariyā haï rakkhasindēṇaṁ // PaumaCa.22

aha tē balēṇa sahiyā, nahēṇa gantūṇa rāma-suggīvā
lahāpurīe jujhaṁ, kuṇanti samaya dahamuhēṇaṁ // PaumaCa.23

bahubhaḍajīyantakarē, samarē lahāhivaṁ vivāēuṁ
rāmēṇa āṇiyā haï, niyayapuri paramavibhavēṇaṁ // PaumaCa.24

daṇa rāmadēvaṁ, bharahō saṁvēgajāyasanbhāvō
ghēttaṇa va payaja, siddhimuhaṁ cēva saṁpattō // PaumaCa.25

suyasōgasamāvannā, pārja kēgaī vi ghētaṇaṁ
sammārāhiyacariyā, tiyasavimāṇuttamaṁ pattā // PaumaCa.26

lōgō vi amajjāō, jaṁpaï aliyaṁ avaṇṇavāyaṁ mē
naha rāvaṇakayasakā, paümēṇa ihāṇiyā sōyā // PaumaCa.27

suṇiūṇa lōgavayaṇaṁ, paümēṇaṁ ayasadōsabhīēṇaṁ
jiṇavandaṇābhilāsī, ḍōhalayanihēṇa'haṁ bhaṇiyā // PaumaCa.28

mā hōhi usmayamaṇā, sundari! jiṇacēiyāi vivihāī
vandāvēbhi sahīṇō, ahiyaṁ sura-asuranamiyāī // PaumaCa.29

gantūṇa piē! paḍharma, aṭṭhāvayapabaē jiṇaṁ usahaṁ
vandāmi tumē sahiō, jassa ihaṁ jammaṇaṁ nayarē // PaumaCa.30

ajiya sumaïmaṇantaṁ, tahēva ahinandaṇaṁ iha purōē
nāyaṁ ciya kampillē, vimalaṁ dharma ca rayaṇapurē // PaumaCa.31

campāe vāsupujaṁ, sāvatthī saṁbhavaṁ samuppanna
candapahaṁ candapurē, kāyandīē kusumadantaṁ // PaumaCa.32


[p. 498]
vāṇārasī supāsa, kōsambīsaṁbhavaṁ ca paümā
bhadilapurasaṁbhūya, sīyalasāmi vigayamōhaṁ // PaumaCa.33

sēyasaṁ sīhapurē, malliṁ mihilāe gayapurē santi
jāyaṁ kunthu ca araṁ, tatthēva ya kuarapuraṁmi // PaumaCa.34

jāyaṁ kusamganayarē, muṇisubayasāmiyaṁ jiyabhavōhaṁ
jassa iha dhammacakaṁ, ajja vi pajvalaï ravitēyaṁ // PaumaCa.35

ēyāi jiṇavarāṇaṁ, jammaṭṭhāṇāi tujna sihāī
paṇamasu bhāṣēṇa piē!, annāṇi vi aïsayakarāī // PaumaCa.36

pupphavimāṇārūḍhā, maha pāsatthā nahēṇa amaragiriṁ
gantūṇa paṇamasu piē!, siddhāyayaṇāi dikhāī // PaumaCa.37

kōṭṭima-akōṭṭimāī, jiṇavarabhavaṇāi ēttha puhaïyalē
ahivandiūṇa puṇaravi; niyayapuri āgamīhāmi // PaumaCa.38

ēkō vi namōkārō, bhāvēṇa kaō jiṇindacandāṇaṁ
mōēi sō hu jīvaṁ, ghaṇapāvapasājōgāō // PaumaCa.39

naṁ piyayamēṇa ēvaṁ, bhaṇiyā haï tattha sumaṇasā jāyā
acchāmi jiṇaharāṇaṁ, cintatī darisaṇaṁ nicaṁ // PaumaCa.40

caliyassa maē samaya, jiṇaharaparivandaṇussuyamaṇassa
daïyassa tāva vattā, jaṇaparivāī lahuṁ pattā // PaumaCa.11

avavāyabhīyaēṇaṁ, tattō paricintiyaṁ maha piēṇaṁ
lōgōṁ sahāvavaṁkō, na annahā jāi saṁtōsaṁ // PaumaCa.42

tamhā varaṁ khu ēsā, sīyā nēūṇa chaḍiyā raṇṇē
na ya majjha nasassa ihaṁ, hōu khaṇēkkaṁ pi vāghāō // PaumaCa.43

sā haṁ tēṇa narāhiva!, jagaparivāyassa bhīyahiyaēṇaṁ
paricattā viha raṇṇē, dōsavimukkā akayapuṇṇā // PaumaCa.44

uttamakulassa lōē, na ya ēvaṁ khattiyassa aṇusarisaṁ
bahusatthapaṇḍiyassa ya, dhammaṭhiī jāṇamāṇassa // PaumaCa.45

ēyaṁ ciya vittantaṁ, parikahiūṇaṁ taō jaṇayadhūyā
māṇasajalaṇumhaviyā, rōvaï kaluṇēṇa saddēṇaṁ // PaumaCa.46

rōyanti jaṇayasurya, daṭhūṇa narāhivō kivāvannō
saṁthāvaṇamaïkusalō, japaï ēyāi vayaṇāī // PaumaCa.17


[p. 499]
mā ruyasu tuma sīē!, niṇasāsaṇatibattisaṁpannē
kiṁ vā dukkhāyāṇaṁ, aṭṭajmāṇaṁ samāruhasi? // PaumaCa.48

kiṁ vā tumē na nāyā, lōyaṭhiī ērisī niyayamēva
adhuvattā'saraṇatā, kammāṇa vicittayā cēva? // PaumaCa.49

kiṁ tē sāhusayāsē, na surya jaha niyayakammapaḍibaddhō
jīyō dhammēṇa viṇā, hiṇḍaï saṁsārakantārē! // PaumaCa.50

saṁjōya-viṣpaōyā, suha-dukkhāṇi ya bahuppayārāī
pattāi dōhakālaṁ, aṇāinihaṇēṇa jīvēṇaṁ // PaumaCa.51

khajantēṇa jala-thalē, sakammaviṣphaṇḍiēṇa jīvēṇaṁ
tiriyabhavē dukkhāī, chuha-taṇhāīṇi bhuttāī // PaumaCa.52

'virahā-'vavāya-tajjaṇa-ninmacchaṇa-rōya-sōyamāīyaṁ
jīvēṇaṁ samaṇubhūyaṁ, maṇuēmu vi dāruṇaṁ dukkha // PaumaCa.53

kucchiyatavasaṁbhūyā, dēvā daṭhūṇa paramasuravihavaṁ
pāvanti tē vi dukkhaṁ, visēsaō cavaṇakālaṁmi // PaumaCa.54

naraēsu vi uvavannā, jīvā pāvanti dāruṇaṁ dukkhaṁ
karavatta-janta-sāmali-vēyaraṇīmāiyaṁ vivihaṁ // PaumaCa.55

taṁ nasthi jaṇayadhūē!, ṭhāṇaṁ sasurāsurē vi tēlōkkē
namma mañca ya jarā, jattha na jīvēṇa saṁpattā // PaumaCa.56

iha saṁsārasamuddē, niyakammāṇilahaēṇa jōvēṇaṁ
laddhē vi māṇusattē, ērisiyataṇu tumē pattā // PaumaCa.57

rāmassa hiyayaïṭṭā, aṇuhaviūṇaṁ suhaṁ tu vaïdēhī
hariyā rakkhasavaïṇā, jimiyā ēkkārasē divasē // PaumaCa.58

tattō vi ya paḍivakkhē, nihaē paḍiāṇiyā niyayaṭhāṇaṁ
puṇaravi ya suhaṁ pattā, rāmassa pasāyanōēṇaṁ // PaumaCa.59

asuhōdaēṇa bhahē!, gabbhādāṇēṇa saṁjuyā si tumaṁ
parivājalaṇadavā, nicchūṭā ētya āraṇē // PaumaCa.60

jō susamaṇaārāma, dubayaṇaggī ṇa ḍahaï avisēsō
ayasāṇilēṇa sō vi ya, puṇaruttaṁ ujjhaï aṇāhō // PaumaCa.61

dhannā tumaṁ kayatthā, salāhaṇijjā ya pattha puhaïyalē
cēiharanamōkāra, dōhalayaṁ nā samallīṇā // PaumaCa.62

ajja vi ya tujjha puṇṇaṁ, asthi ihaṁ sīlasāliṇī bahuyaṁ
diṭṭhā si maē naṁ iha, gayabandhatthaṁ paviṭēṇaṁ // PaumaCa.63


[p. 500]
aha sōmavaṁsataṇaō, rāyā gayavāhaṇō ti nāmēṇaṁ
mahilā tassa subandhu , tōē haïṁ kucchisaō // PaumaCa.64

ahayaṁ tu vajanahō, puṇḍariyapurāhivō jiṇāṇuraō
pammavihāṇēṇa tuma, maha bahiṇī hōhi nikkhutaṁ // PaumaCa.65

uddēhi majjña nayaraṁ, baccasu tatyēva ciṭṭhamāṇīē
tuha pacchāyavatabiō, gavēsaṇaṁ kāhiī rāmō // PaumaCa.66

mahuravayaṇēhi ēvaṁ, sōyā saṁthāviyā naravaīṇaṁ
aha dhammabandhavattaṁ, laṇaṁ sā ghiī phtā // PaumaCa.67

ahigayatavasammādihidāṇēkkacittaṁ, samaṇamiva guṇaṭuṁ sīlasaṁbhārapuṇṇaṁ
parajaṇaüvayāriṁ vacchala dhammabandhu, vimalajasanihāṇaṁ kō sirihāi vīra! // PaumaCa.68


ii paümacariē sīyāsamāsāsaṇaṁ nāma paścāṇaüyaṁ pavvaṁ samattaṁ


---------------------------------------------------------------------
[rāmasōyapavvaṁ]

aha takkhaṇami sibiyā, samāṇiyā varavimāṇasamasōhā
lambūsa-canda-cāmara-dappaṇa-cittaṁsuyasaṇāhā // PaumaCa.1

mayaharayaparimiyā sā, ārūḍhā jaṇayanandiṇī siviyaṁ
vañcaha paricintantī, kammassa vicinyā ēsā // PaumaCa.2

divasēsu tīsu raṇaṁ, vōlēūṇaṁ ca pāviyā visayaṁ
bahugāma-nagara-paṭṭaṇa-samāulaṁ naṇa-ghaṇāiṇṇaṁ // PaumaCa.3

pōkkhariṇi-vāvi-dīhiya-ārāmujāṇa-kāṇaṇasamiddha
dēsaṁ pasaṁsamāṇī, pōṇḍariyapuraṁ gayā sīyā // PaumaCa.4

uvasōhiē samatthē, pōṇḍariyapurē viyadvajaṇapaürē
païsaï jaṇayassa suyā, nāyaralōēṇa dīsantī // PaumaCa.5


[p. 501]
paḍapaḍaha-mēri-jhallari-āija-muiga-sañjasadēṇaṁ
maṅgalagīyaravēṇa ya, na suṇaï lōgō samullāvaṁ // PaumaCa.6

ēvaṁ sā baṇayasuyā, pariyaṇaparivāriyā mahiḍīē
suravāsaharasaricchaṁ, naravaïbhavaṇaṁ aha paviṭhṭhā // PaumaCa.7

parituṭṭhamaṇā sōyā, tattha'cchaï vajananaravaḍaṇā
puijantī ahiya, bahiṇī bhāmaṇḍalēṇēva // PaumaCa.8

aya bība nanda suira, īsāṇē! dēvaē! mahāpujjē! । kallāṇī
muhakammē!, bhaṣṇaï sīyā pariyaṇēṇaṁ // PaumaCa.9

dhammakahāsattamaṇā dhammaraī dhammadhāraṇujuttā
dhamma ahilasamāṇī, gamēi diyahē tahiṁ sīyā // PaumaCa.10

aha sō kayantavayaṇō, ahiyaṁ khinnēsu baraturaṁgēsu
saṇiyaṁ aïkamantō paümasayāsaṁ samaṇupattō // PaumaCa.11

kāūṇa sirapaṇāma, japaï sō dēva! tujjha vayaṇēṇaṁ
ēgāgī jaṇayasuyā, gurubhārā chaḍḍiyā raṇē // PaumaCa.12

sīha-icchabhalla-cittaya-gōmāūrasiyabhīmasahālē
khara-pharusacaṇḍavāē, annōnnālīḍhadumagahaṇē // PaumaCa.13

jujjhantavagdha-mahisē, pañcamuhāvaḍiyamattamāyakē
naülōraṁgasaṁgāmē, sōhacavēḍāhayavarāhē // PaumaCa.14

saramuttāsiyavaṇayara-kaḍamaḍabhajantarukkhasaddālē
karayararaḍantabahuviha-karacchaḍājhaḍiyapakkhiulē // PaumaCa.15

girinaïsaliluddhāiya-nijjharajhaṁśattijhacinigdhōsē
tibachuhāparigahiē, annōnnacchitrasābajē // PaumaCa.16

ēyārisaviṇiōgē, bhayaṁkarē vivihasāvayasamiddhē
tujjha vayaṇēṇa sōyā, sāmi! mayā chaḍiyā raṇē // PaumaCa.17

nayaṇaṁsuduhiṇāē, jaṁ bhaṇiyaṁ dēva! tujjha mahilāē
taṁ nisuṇasu saṁdēsaṁ, sāhijantaṁ maē sabaṁ // PaumaCa.18

pāyappaḍaṇōvagayā, sāmi! tumē bhaṇaï mahiliyā vayaṇaṁ
ayaṁ jaha paricattā, taha jiṇadharma na muścihisi // PaumaCa.19

nēhāṇurāgavasagō vi, jō mamaṁ dujaṇāṇa kyaṇēṇaṁ
chaḍḍēhi amuṇiyaguṇō, sō niṇadhamma pi muścihaï // PaumaCa.20


[p. 502]
nidōsāē vi mahaṁ, dōrsa na tahā jaṇō phyāsihii
jaha dhammavajjiyassa u, naravaï lajjāvihīṇassa // PaumaCa.21

ēyaṁ ciya ēkabhavē, dukkhaṁ hōhii maē muyantassa
sammatta-nāṇa-dasaṇa-rahiyassa bhavē bhavē dukkhaṁ // PaumaCa.22

lōē narassa sulaha, juvaï-nihī-vivihavāhaṇāīyaṁ
sammaīsaṇarayaṇaṁ, dulaha pi ya rajjalābhāō // PaumaCa.23

raja bhōttaṇa narō, vaha narayaṁ na ētya saṁdēhō
sammaīsaṇaniraō, sivasuhasōkkhaṁ lahaï dhīrō // PaumaCa.24

ēvaṁ ciya saṁdiṭuṁ, sōyāē nēhanibharamaṇāē
saṁkhēvēṇa narāhiva!, tujha maē sāhiyaṁ sarva // PaumaCa.25

sāmiya! sahāvabhīrū, ahiyayaraṁ dāruṇē mahāraṇṇē
bahusattabhīsaṇaravē, naṇayasuyā dukaraṁ niyaï // PaumaCa.26

sēṇāvaïssa vayaṇaṁ, sōūṇaṁ rāhavō gaō mōha
paḍiyārēṇa viuddhō', kuṇaï palāvaṁ piyayamāē // PaumaCa.27

cintēūṇa pavattō, hā! kaḍhēṁ khalayaṇassa vayaṇēṇaṁ
mūḍhēṇa maē sīyā, nicchūḍhā dāruṇē raṇē // PaumaCa.28

hā paümapattanayaṇē!, hā paümamuhō! guṇāṇa uppattī
hā paümaganbhagōrē!, kattō ti piē! vimaggāmi // PaumaCa.29

hā sōmacandavayaṇē!, vāyaṁ mē dēhi dēhi baïdēhi!
bāṇasi ya majma hiyaya, tuha virahē kāyaraṁ niccaṁ // PaumaCa.30

nidōsā si mayacchī!, kivāvimukkēṇa ujjhiyā si maē
raṇṇē uttāsaṇaē, na ya najaï ki pi pāvihisi? // PaumaCa.31

hariṇi cha jūhabhaṭṭā, asaṇa-tisāvēyaṇāparimgahiyā
ravikiraṇasōsiyaśō, marihisi kantē mahāraṇē // PaumaCa.32

kiṁ vā bagghēṇa vaṇē, khaddhā sīhēṇa vāidhōrēṇaṁ
kiṁ vā vi gharaṇisaïyā, akantā mattahatthīṇaṁ! // PaumaCa.33

pāyavakhayaṁkarēṇaṁ, jalantanālāsahassapaürēṇaṁ
kiṁ vaṇadavēṇa daḍā, sahāyaparivajjiyā kantā // PaumaCa.34

kō syaṇanaḍīṇa samō, hōi narō sayalajīvalōyaṁmi:
nō majjha piyayamāē, āṇaï vattā vi vihalāē // PaumaCa.35


[p. 503]
pucchaï puṇō puṇō ciya, paümō sēṇāvaī payaliyaṁsū
kaha sā ghōrāraṇṇē, parihiha pāṇā jaṇayadhyā! // PaumaCa.36

ēva bhaṇiō kayantō, lajjābharapēlliō samullāvaṁ
na ya dēha tāva rāmō, kantaṁ sariu gaō mōhaṁ // PaumaCa.37

ēyantarammi pattō, sahasā lacchīharō paümanāhaṁ
āsāsiūṇa japaï, nāha! nisāmēhi mē vayaṇaṁ // PaumaCa.38

dhīraṁtaṇaṁ pavajjasu, sāmiya! mōsūṇa sōgasaṁbandhaṁ
uvaṇamaï pukavihiya, lōyassa suhā-'suhaṁ kammaṁ // PaumaCa.39

āyāsē girisiharē, jalē thalē dāruṇē mahāraṇē
jīvō saṁkaḍapaḍiō, rakkhijjaï pubasukaraṇaṁ // PaumaCa.10

aha puṇa pāvassudaē, rakkhijjantō vi dhīrapurisēhiṁ
jantū maraï nirutaṁ, saṁsāraṭhiī ihaṁ lōē // PaumaCa.11

ēvaṁ sō paümābhō, pasāiō lakkhaṇēṇa kusalēṇaṁ
chaḍḍēi kiṁci sōyaṁ, dēi maṇaṁ niyayakaraṇijjē // PaumaCa.42

sīyāe guṇasamūha, sumarantō jaṇavaō nayaravāsī
ruyaha payalantanētō, aīva sīla pasaṁsantō // PaumaCa.13

vīṇā-muiṅga-tisariya-vaṁsarabuggīyajiyā nayarō
jāyā kandiyamuhalā, taddiyahaṁ sōyasaṁtatā // PaumaCa.44

rāmēṇa bhaïkalasō, bhaṇiō sīyāe pēyakaraṇija
sigdhaṁ karēhi viulaṁ, dāṇaṁ ca jahicchiyaṁ dēhi // PaumaCa.15

naṁ āṇavēsi sāmiya!, bhaṇiūṇaṁ ēva niggaō turiyaṁ
sarva pi bhaddakalasō, karēi dāṇāikaraṇijjaṁ // PaumaCa.46

juvaīṇa sahassēhi, ahi aṇusaṁtayaṁ pi parikiṇṇō
paümō sīēkkamaṇō, siviṇē vi puṇō puṇō saraï // PaumaCa.47

ēvaṁ saṇiyaṁ saṇiya, sīyāsōē gaē viralabhāvaṁ
sēsamahilāsu paümō, kaha kaha vi ghiī samaṇupattō // PaumaCa.18

ēvaṁ halahara-cakkahā mahivijuttā narindacakkaharā
bhuñjantā visayasuhaṁ vimalajasātasayalaksiyamuhaṁ // PaumaCa.49


ii paümacariē rāmasōyavihāṇaṁ nāma channaüyaṁ pavvaṁ samattaṁ


---------------------------------------------------------------------

[p. 504]
[lavaṇa-suppacipavvaṁ]

ēvaṁ ciya tāva ima, jāyaṁ annaṁ suṇēhi saṁbandhaṁ
lavaṇa-'ṅasāṇa sēṇiya!, uppattiṁ rāhavasuyāṇaṁ // PaumaCa.1

aha puṇḍarīyanayarē, ṭhiyāe sīyāe gambhavīyāē
āpaṇḍurālaṭṭhī, sāmalavayaṇā thaṇā jāyā // PaumaCa.2

bahumajalasaṁpuṇṇaṁ, dēhaṁ aïvinbhamā gaī mandā
niddhā ya nayaṇadihī, muhakamalaṁ cēva supasanna // PaumaCa.3

pēcchaha nisāsu suviṇē, kamaliṇidalapuḍayavimalasalilēṇaṁ
abhisēya kīranta, gaēsu aïcārurūvēsu // PaumaCa.4

maṇidappaṇē visantē, niyayamuha asivarē palōēi
mōtaṇa ya gandharva, suṇēi navaraṁ dhaṇuyasaī // PaumaCa.5

cakkhaṁ dēi aṇimisa, sīhāṇaṁ pañjarōyarasthāṇaṁ
ēvaṁvihapariṇāmā, gamēi sīyā tahiṁ diyahē // PaumaCa.6

ēvaṁ navamē māsē, saṁpuṇṇē savaṇasaṁgaē candē
sāvaṇapañcadasōē, suyāṇa juyalaṁ pasūyā sā // PaumaCa.7

aha tāṇa bajājacō, karēha jammūsarva mahāviulaṁ
gandhava-gīya-vāiya-paḍupaḍaha-muinsaddālaṁ // PaumaCa.8

paḍhamassa kayaṁ nāmaṁ, aṇaṅgalavaṇō aṇasamarūvō
tassa guṇēhi saricchō, bīō mayaṇaḍsō nāma // PaumaCa.9

aha tāṇa rakkhaṇa?, naṇaṇīē sarisā sirē dinā
dōṇha vi kaṇṭhōlaïyā, sasuvaṇṇā vagghanahamālā // PaumaCa.10

ēvaṁ kamēṇa dōṇi vi, riṅkhaṇa-caṁkamaṇayāi kuṇamāṇā
vahunti bālayā tē, pañcasu dhāīsu sannihiyā // PaumaCa.11

pacā sarīraviddhi, vivihakalāgahaṇadhāraṇasamatthā
nāyā naṇassa iṭṭhā, amarakumārōvamasirōyā // PaumaCa.12

tāṇaṁ ciya puṇṇēṇaṁ, siddhatyō nāma cēllō sahasā
pattō puṇḍariyapuraṁ, vijābalariddhisaṁpannō // PaumaCa.13

jō tiṣṇi vi sañjhāō, gantūṇa vi mandarē jiṇaharāī
vanditā ēi puṇō, niyayāvāsaṁ khaṇadvēṇaṁ // PaumaCa.14

vaya-niyama-saṁjamadharō, lōyākayamatthaō visuddhappā
niṇasāsaṇāṇurattō, sabakalāṇaṁ ca pāragaō // PaumaCa.15


[p. 505]
bhikkhaṭuṁ viharantō, kamēṇa pattō gharaṁ vidēhāē
diṭṭō sasaṁbhamāē, paṇaō ya visuddhabhāvāē // PaumaCa.16

dāūṇa āsaṇavaraṁ, sōyā sabuttamannapāṇēṇaṁ
paḍilābhēi pahavā, siddhartha sababhāvēṇaṁ // PaumaCa.17

nivāhārō sō, suhāsaṇatyō taō vidēhāē
paripucchiō ya sāhaï, niyayaṁ ciya hiṇḍaṇāīyaṁ // PaumaCa.18

sō tattha cēllasāmī, da? lavaṇaḍsē suvimhaviō
pucchaï tāṇa paütti, sīyā vi ya sē parikahēi // PaumaCa.19

parimuṇiyakāraṇō sō, khyamāṇi jaṇayanandiṇi daṭṭa
aïdāruṇaṁ kibālū , siddhatyō dukkhiō jāō // PaumaCa.20

aṭṭhamānimittadharō, siddhatyō bhaṇaï mā tuma sōgaṁ
kuṇasu vaṇaṁ ēka pi ya, suēhi ēyārisaguṇēhiṁ // PaumaCa.21

siddhatyēṇa kumārā, sigdhaṁ nāṇāvihāi satthāī
sikkhābiyā sapuṣṇā, sabakalāṇaṁ ca pāragayā // PaumaCa.22

na hu kōi gurū khēvaṁ, vaccaï sīsēsu sattisumahēsu
jaha diṇayarō pabhāsada, suhēṇa bhāvā sacakkhūṇa // PaumaCa.23

dēntō thiya ubaēsa, havā kayatthō gurū susīsāṇaṁ
vivarīyāṇa niratthō, diṇayaratēōra uluyāṇaṁ // PaumaCa.24

ēvaṁ sabakalāgama-kusalā lavaṇa-'sā kumāravarā
acchanti kīlamāṇā, jahicchiyaṁ puṇḍarīyapurē // PaumaCa.25

sōmattaṇēṇa canda, niṇiūṇa ṭhiyā raviṁ ca tēēṇaṁ
vīrattaṇēṇa sakaṁ, udahi gambhīrayāē ya // PaumaCa.26

thirayāē ya naginda, narma payāvēṇa māruyaṁ gaïṇā
pariṇijjiṇanti hatthi, balēṇa puhaī ca khantīē // PaumaCa.27

sammattabhāviyamaṇā, najaï sirivinaya-amiyavaratēyā
gurujaṇasussūsaparā, vīrā niṇasāsaṇujuttā // PaumaCa.28

ēvaṁ tē guṇarattapavayavarā vinnāṇanāṇuttamā, lacchī kittinivāsasaṁgayataṇū rajassa bhārāvahā
kāla nēnti ya puṇḍarīyanayarē bhavī ya bhāvaṭṭhiyā, jāyā tē vimalaṁsuṇimmalajasā sōyāsuyā vismayā // PaumaCa.29


ii paümacariē lavaṇasaṁbhavavihāṇaṁ nāma sattāṇaüyaṁ panvaṁ samattaṁ


---------------------------------------------------------------------

[p. 506]
[lavaṇaṁ-'sadēsavijayapadhvaṁ]

ēttō udārakōlaṇa-jōmgā lavaṇa-'gusā palōēu
rāyā u bajajakō, kanāu gavēsaē tāṇaṁ // PaumaCa.1

lacchīmaīaïṁ dhūyā, sasicūlā nāma sundarā kannā
battīsakumārijuyā, paḍhamassa nirūviyā sā u // PaumaCa.2

vīvāhamaṅgalaṁ sō, daṭu dōṇhaṁ pi icchaha narindō
rūvēṇa aṇusaricchaṁ, bōyassa gavēsaē karma // PaumaCa.3

ciṁtantēṇa sumariyā, puhahapurē pihunarindaaṅgahā
nāmēṇa kaṇayamālā, amayamaīkucchisaṁbhūyā // PaumaCa.4

taüē kaēṇa dūō, sigghaṁ saṁpaïsiō naravaīṇaṁ
saṁpattō puhahapuraṁ, tattha pihuṁ pēcchaha narindaṁ // PaumaCa.5

japaï kayasammāṇō, dūō haṁ vajanakanaravaïṇā
saṁpēsiō mahānasa!, tujjha suyāmaggaṇadvāē // PaumaCa.6

mayaṇakusassa ēya, dēhi surya dēva! varakumārassa
nēhaṁ ca avōcchinnaṁ, kuṇasu samaṁ vajanakēṇaṁ // PaumaCa.7

tō bhaṇaï pihunarindō, rē dūya! varassa jassa paḍhamaguṇō
na ya najaï kulabasō, kaha tassa surya ahaṁ dēmi // PaumaCa.8

ēva bhaṇantassa tuma, juttaṁ ciya dūya! niggahaṁ kāuṁ
kiṁ va parēṇa paüttaṁ, naṁ taṁ na durāvahaṁ hōi? // PaumaCa.9

sō ēva nirlḍarāē, girāe ninmacchiō naravaīṇaṁ
dūō gantūṇa phuḍaṁ, kahēi sirivajjanassa // PaumaCa.10

suṇiūṇa dūyavayaṇaṁ, sannaddhō vajanaśnaravasabhō
saha sāhaṇēṇa gantuṁ, visaï puhaïpuradēsaṁ // PaumaCa.11

pihudēsavahē ruṭṭhō, vaggharahō nāma patthivō sūrō
jujjhantō ciya gahiō, saṁgāmē vajanakēṇaṁ // PaumaCa.12

nāūṇa ya vaggharaha, baddha dēsaṁ ca vihayaviddhatthaṁ
pihunarabaī salēha, purisaṁ pēsēi mittassa // PaumaCa.13

nāūṇa ya lēhatthaṁ, samāgaō pōyaṇāhivō rāyā
bahusāhaṇō mahappā, mittassa sahāyakajjēṇaṁ // PaumaCa.14


[p. 507]
tāba ya puṇḍariyapuraṁ, tūrantō vajanaṅghanaravaïṇā
purisō u lēhavāhō, pavēsiō niyayaputtāṇaṁ // PaumaCa.15

aha tē kumārasīhā, āṇaṁ piusantiyaṁ paḍicchēuṁ
sannāhasamaramēriṁ, dāvēnti ya appaṇō nayarē // PaumaCa.16

ētō puṇḍariyapurē, bāō kōlāhalō aïmahantō
bahusuhaḍatūrasahō, vitthariūrṇa samāḍhattō // PaumaCa.17

suṇiūṇa asayapurva, taṁ saī samaramērisaṁjaṇiyaṁ
kiṁ kiṁ! ti'ha pāsatthē, pucchanti lava-'sā turiyaṁ // PaumaCa.18

suṇiūṇa ya sanimittaṁ, vittantaṁ tē tahiṁ kumāravarā
sannajhiuṁ payattā, gantumaṇā samarakajammi // PaumaCa.19

rubbhantā vi kumārā, ahiyaṁ ciya vajanavaputtēhiṁ
gantūṇa samāḍhattā, bhaṇaï vidēhī ya tē puttē // PaumaCa.20

tubmē hi putta! bālā, na khamā jujjhassa tāva nimisaṁ pi
na ya juppanti'ha vacchā, mahaïmahārahadhurādhārē // PaumaCa.21

tēhi vi sā paḍibhaṇiyā, ammō! kiṁ bhaṇasi dōṇayaṁ vayaṇaṁ
vīrapurisāṇa bhōjjā, vasuhā ki ēttha viddhēhiṁ? // PaumaCa.22

ēvaṁ tāṇa sahāvaṁ, nāūṇaṁ naṇayanandiṇī bhaṇaï
pāvēha patthivajasaṁ, tubnē iha muhaḍasaṁgāmē // PaumaCa.23

aha tē majjiyanimiyā, sabālaṁkārabhūsiyasarīrā
siddhāṇa namōkāraṁ, kāūṇaṁ cēva jaṇaṇīē // PaumaCa.24

dhaya-camara-kaṇaya-kikiṇi-vihūsiēsuṁ rahēsu ārūḍhā
asi-kaṇaya-caka-tōmara-karālakōntēsu sāhīṇā // PaumaCa.25

aṭṭhāiēsu pattā, diṇēsu tē. vajanacanaravasahaṁ
sannaddhabaddhakavayā, hayagayarahanōhaparikiṇṇā // PaumaCa.26

dahaṇa vajajaī, samāgaya pihunarindasāmantā
turiyā jasāhilāsī, abhiṭṭhā samara sōṇḍīrā // PaumaCa.27

asi-parasu-caka-paṭṭisa-saēsu paharanti ubhayabalajōhā
jujjhanti savaḍahuttā, annōnnaṁ cēva ghāntā // PaumaCa.28

ēvaṁvihammi jujjhē, baṭṭantē suhaḍamukkavukkārē
lavaṇa-'kusā paviṭṭhā, cakkā-'si-gayātamandhārē // PaumaCa.29

aha tē turaōu(hu)daē, bahubhaḍamayarē susatthakamalavaṇē
līlāyanti jahicchaṁ, samaratalāē kumāragayā // PaumaCa.30


[p. 508]
gēhantā saṁghantā, parimuñcantā ya saravarē bahusō
na ya dīsanti kumārā, dīsanti ya rikhumaḍā minā // PaumaCa.31

nidayapaharāmihaya, sapalaṁ lavaṇahusēhi riusēnnaṁ
bhagaṁ pihaṇa samaya, najaï sīhēhi mayajūhaṁ // PaumaCa.32

aṇumamgēṇa rahavarā, dāu tē piūṇa āḍhaṇa
amuṇiyakulāṇa saṁpaï, mā bhajaha ahimuhā hōha // PaumaCa.33

hayavihayavipparaddha, niyayabalaṁ pēcchium̐ palāyantaṁ
rāyā pihū niyattō, paḍaï kumārāṇa calaṇēsu // PaumaCa.34

maha bhaṇaï pihunarindō, duścariya na kayaṁ pamāēṇaṁ
taṁ khamaha majma sabaṁ, sōmasahāvaṁ maṇaṁ kāuṁ // PaumaCa.35

puhaïpurasāmiyaṁ tē, saṁbhāsēūṇa mahurakhayaṇēhiṁ
jāyā pasannahiyayā, samaya ciya bajajōṇaṁ // PaumaCa.36

lavaṇahusēhi samaya, pihussa pīī nirantarā jāyā
āṇāmiyā ya bahavē, tēhi mahantā puhahapālā // PaumaCa.37

āvāsiēhi ēvaṁ, bhaḍēhi tō vajanakanaravaïṇā
bhaṇiō ya nārayamuṇī, kahēhi lavaṇa-'kusuppattī // PaumaCa.38

tō bhaṇaï nārayamuṇī, asthi ihaṁ kōsalāe naravasabhō
ikkhāgavaṁsatilaō, vikkhāō dasarahō nāma // PaumaCa.39

cattāri sāyarā iva, tassa suyā satti-kaïnti-balajulā
vinnāṇanāṇakusalā, īsatyakayassamā vīrā // PaumaCa.40

jēṭṭō ya havaï paümō, aṇuō puṇa-lakkhaṇō tahā bharahō
sattugdhō ra kaṇiṭṭhō, jō sattu jiṇaï saṁgāmē // PaumaCa.41

pālēntō piuvayaṇaṁ, lakkhaṇasahiō samaṁ ca pariṇīē
mōttaṇa ya sāēya, ḍaṇḍāraṇaṁ gaō paümō // PaumaCa.42

lacchīharēṇa vahiō, candaṇahānandaṇō ya sambukō
suyavēriēṇa samaya, karēi kharadūsaṇō jujhaṁ // PaumaCa.43

saṁgāmammi sahāō, nāva gaō lakkhaṇassa paümābhō
tāva ya chalēṇa hariyā, jaṇayasuyā rakkhasindēṇaṁ // PaumaCa.44

suggīva-haṇuva-jambava-virāhiyāī bahū gayaṇagāmī
rāmassa guṇāsattā, miliyā purva va sukaraṇaṁ // PaumaCa.45


[p. 509]
rāmēṇa raksasaī, viṇiūṇaṁ āṇiyā taō sīyā
sāēyā vi ya nayarī, samgasaricchā cyā tēhiṁ // PaumaCa.46

paramiḍḍisaṁpaüttā, halahara-nārāyaṇā tahiṁ rajaṁ
muānti suravarā iva, satsu rayaṇēsu sāhīṇā // PaumaCa.47

maha annayā phayāī, gaṇaparivāyāṇugēṇa paümēṇaṁ
parapurisabaṇiyadōsā, jaṇayasuyā chaḍiyā raṇē // PaumaCa.48

kahiūṇa ya nissēsaṁ, vattaṁ tō nāraō sariya sīyaṁ
baṁpaï samaṁsunayaṇō, sabanarindāṇa pañcarakhaṁ // PaumaCa.49

paümassa amgamahisī, aṭṭahaṁ mahiliyāsahassāṇaṁ
rayaṇaṁ va niruvalēvā, uttamasammata-cāritā // PaumaCa.50

nūrṇa ciya annabhavē, pāvaṁ samuvajjiyaṁ vidēhāē
tēṇēttha māṇusattē, aṇuhūyaṁ dāruṇaṁ dukkhaṁ // PaumaCa.51

paratacirayassa ihaṁ, baṇassa aliyaṁ pabhāsamāṇassa
vāsīphalaṁ va nōhā, kaha va na paḍiyā dharaṇivaḍhē! // PaumaCa.52

suṇiūṇa vayaṇamēyaṁ, aṇālavaṇō muṇi bhaṇaï ēsō
sāhēhi ihantāō, kēdūrē kōsalā nayarō? // PaumaCa.53

sō bhaṇaï bōyaṇāṇaṁ, sayaṁ sasaddha imāu ṭhāṇāō
sāēyā varanayarī, jattha ya parivasaï paümābhō // PaumaCa.54

suṇiūṇa vayaṇamēyaṁ, bhagaï lavō vajajaṅghanaravasabhaṁ
māmaya mēlēhi bhaḍā, sāēvaṁ jēṇa vaccāmō // PaumaCa.55

ēyantaramma pihuṇā, dinā mayaṇasassa niyayasuyā
vattaṁ pāṇimgahaṇaṁ, tattha kumārassa taddiyaha // PaumaCa.56

gamiūṇa ēgarati, · tattō vi viṇiggayā kumāravarā
paradēsē ya jiṇantā, pattā ālōganayaraṁ tē // PaumaCa.57

tattō vi ya nimgantuṁ, abbhaṇṇapuraṁ gayā saha balēṇaṁ
tattha vi kubērakanta, jiṇanti samarē naravarindaṁ // PaumaCa.58

gantūṇa ya lampāgaṁ, dēsaṁ bahugāma-nagaraparipuṇṇaṁ
tattha vi ya ēgakaṇṇaṁ, narāhivaṁ nijiṇanti raṇē // PaumaCa.59

taṁ pi ya aïkamēḍaṁ, pattā vinayanthali mahānayariṁ
tattha vi jiṇanti vīrā, bhāisayaṁ naravarindāṇaṁ // PaumaCa.60

gaṅgaṁ samuttarēuṁ, kaïlāsammuttaraṁ disaṁ pattā
jāyā ya sāmisālā, lava-sā gēyadēsāṇaṁ // PaumaCa.61

jhasa-kaṁbu kuṁta-sōhala paṇa-gaṁdaṇa-salahalaṁgalā bhīmā
bhūyā ya vāmaṇā vi ya, jiyā ya bahuvāiyā dēsā // PaumaCa.62


[p. 510]
uttariūṇa ya sindhu, avarēṇa jiṇanti tē bahū dēsā
āriya-aṇāriyā vi ya, imēhi nāmēhi nāyayā // PaumaCa.63

āhīra-bōya-javaṇā, kacchā sargakēralā ya nēmālā
barulā ya cāruvacchā, varāvaḍā cēva sōpārā // PaumaCa.64

kasamīra-visāṇā vi ya, vijātisirā hiḍiṁbaya-'baṭṭhā
sūlā babbara-sālā, gōsālā saramayā sabarā // PaumaCa.65

āṇaṁdā tisirā vi ya, khasī tahā cēva hōnti mēhalayā
surasēṇī valhīyā, khaṁdhārā kōla ulugā ya // PaumaCa.66

puri-kōbērā kuharā, andhā ya tahā kalijhamāīyā
ēē bhannē ya bahū, lava-'sēhiṁ niyā dēsā // PaumaCa.67

ēvaṁ lava-'sā tē, sēvijantā narindacakkēṇaṁ
puṇaravi puṇḍariyapuraṁ, samāgayā indasamavihavā // PaumaCa.68

sōūṇa kumārāṇaṁ, āgamaṇaṁ vajanakasahiyāṇaṁ
dhaya chatta-tōraṇāī, lōēṇa kayā nayarasōhā // PaumaCa.69

uksōhiē samatthē, puṇḍariyapurē surindapurasarisē
lavaṇakusā paviṭhṭhā, nāyaralōēṇa dīsantā // PaumaCa.70

sīyā dahaṇa suē, samāgaē niggayā varagharāō
lavaṇa-'ṅa sēhi paṇayā, jaṇaṇī sabāyaratarēṇaṁ // PaumaCa.71

tīē vi tē kumārā, avagr̥ḍhā harisanēhahiyayāē
aṅgēsu parāmuṭṭhā, sirēsu paricumbiyā ahiyaṁ // PaumaCa.72

sapasthivā sagayaturaṁgavāhaṇā, visanti tē siyakamalāyarē purē
maṇōharā payaliyacārukuṇḍalā, lava-' sā vimalapayāvapāyaḍā // PaumaCa.73


ii paümacariē lavakasadēsavijayaṁ nāma aṭṭhāṇaüyaṁ pavvaṁ samattaṁ


---------------------------------------------------------------------
[lavaṇaṁ-kusajujjhapavvaṁ]

ēvaṁ tē paramaguṇaṁ, issariyaṁ pāviyā varakumārā
bahupasthivaparikiṇṇā, puṇḍariyapurē parivasanti // PaumaCa.1

tattō kayantavayaṇaṁ, paripucchaï nāraō aḍavimajjhē
vimaṇaṁ gavēsamārṇa, jaṇayasurya ujjhiuddēsē // PaumaCa.2


[p. 511]
sayalē ya samakkhāē, vittantē nāraō gō turiyaṁ
puṇḍariyapuraṁ gantuṁ, pēcchaha lavaṇa-'kusē bhavaṇē // PaumaCa.3

'saṁpuiō paviṭṭhō, bhaṇaï tamō nāraō kumāravarē
bā rāma-lakkhaṇasirī, sā tuma havaü savisēsā // PaumaCa.4

kāūṇa samālāvaṁ, khaṇamēkaṁ nāraō kumārāṇaṁ
sāhēi ya vittanta, kayantavayaṇāiyaṁ sarva // PaumaCa.5

taṁ nārayassa vayaṇaṁ, suṇiūṇa lava-'kusā paramaruṭṭā
jaṁpanti samarasajjaṁ, kuṇaha lahuṁ sāhaṇaṁ sabaṁ // PaumaCa.6

paümassuvari payaṭṭē, puttē daṭṭaṇa tattha vaïdēhī
ruvaï sasaṁbhamahiyayā, daïyassa guṇē aṇusarantī // PaumaCa.7

sīyāe samīvatthō, siddhatyō bhaṇaï nārayaṁ ēttō
ēsa kuḍumbassa tumē, bhēō kāuṁ samāḍhatō // PaumaCa.8

siddhatthaṁ dēvarisī, bhaṇaï na jāṇāmi haï imaṁ kajaṁ
navaraṁ puṇa ēttha guṇō, dīsaï satthō tuma hōhi // PaumaCa.9

suṇiūṇa ya ruyamāṇiṁ, jaṇaṇi pucchanti dōṇi vi kumārā
ammō! sāhēhi lahum̐, kēṇa tumaṁ ēttha paribhūyā // PaumaCa.10

sīyā bhaṇaï kumārē, na ya kēṇaï ēttha rōsiyā ahayaṁ
navaraṁ ruyāmi saṁpaï, tumha piyaṁ sariya guṇanilayaṁ // PaumaCa.11

bhaṇiyā ya kumārēhiṁ, kō amha piyā? kahiṁ vi sō ammō?
parivasaha kiṁ ca nāma?, ēvaṁ sāhēhi bhūyatthaṁ // PaumaCa.12

jaṁ ēva pucchiyā sā, niyayaṁ sāhēi ubbhavaṁ sōyā
rāmassa ya uppattī, lakkhaṇasahiyassa nissēsaṁ // PaumaCa.13

daṇḍāraṇṇāīya, niyaharaṇaṁ rāvaṇassa vahaṇaṁ ca
sāēyapuripavēsa, jaṇāvavāyaṁ niravasēsaṁ // PaumaCa.14

puṇaravi kahēi sīyā, jaṇaparivāyāṇugēṇa rāmēṇaṁ
nēūṇa ujjhiyā haṁ, aḍavīē kēsariravāē // PaumaCa.15

gayagaṇapaviṭēṇaṁ, diṭṭhā haṁ vajanaïnaravaïṇā
kāūṇa dhammabahiṇī, bhaṇiūṇa ihāṇiyā nayaraṁ // PaumaCa.16

ēvaṁ navamē māsē, saṁpattē savaṇasaṁgaē candē
ētthēva pasūyā haï, tumahiṁ rāhavassa suyā // PaumaCa.17

tēṇēha lavaṇasāyara-pariyantā vasumaī rayaṇapuṇṇā
vijāharēhi samayaṁ, dāsi va vasīkayā sabā // PaumaCa.18


[p. 512]
āvaḍiē saṁgāmē, saṁpaï kiṁ tumha kiṁ va rāmassa
muṇihāmi asōbhaṇayaṁ, va tēṇaṁ maē rugṇaṁ // PaumaCa.19

sō tēhi vi paḍibhaṇiyā, ammō! bala kēsavāṇa aharēṇaṁ
suṇihisi bhāṇavibhaṅga, samarē amhēhi kāranta // PaumaCa.20

sīyā bhaṇaï kumārē, na ya juttaṁ ērisaṁ kvasiuṁ jē
namiyabō cēva gurū, havaïha lōē ṭhiī ēsā // PaumaCa.21

tē ēva japamāṇi, saṁthāvēmaṇa attaṇō jaṇaṇi
dōṇi vi majjimanimiyā, āharaṇavibhūsiyasarīrā // PaumaCa.22

siddhāṇa namōkkāra, kāūṇaṁ mattagayavarāruḍhā
tō nimgayā kumārā, balasahiyā kōsalābhimuhaṁ // PaumaCa.23

vasa bōhasahassā khalu, gahiyakuhāḍā balassa purahutā
chinnantā tarunivaha, vañcanti taō tahiṁ suhaḍā // PaumaCa.24

tāṇa aṇumaggaō puṇa, khara-karaha-bahalla-mahisamāīyā
vañcanti rayaṇa-kaścaṇa-cēliyabahudhannabharabhariyā // PaumaCa.25

nāṇāuhagahiyakarā, nāṇānēvatthaüjjalā jōhā
bañcanti ya daḍhadappā, cañcalacamarā baraturaṁgā // PaumaCa.26

tāṇaṁ aṇumaggēṇaṁ, mattagayā bahalaghāuvicchuriyā
vañcanti rahavarā puṇa, kayasōhā ūsiyadhaōhā // PaumaCa.27

tambōla-puppha-candaṇa-kukuma-kappūra-cēliyāīyaṁ
sarva pi suppabhūrya, asthi kumārāṇa khandhārē // PaumaCa.28

ēvaṁ tē balasahiyā, saṁpattā kōsalāpurībisayaṁ
puṇḍucchu-sālipaüra, kāṇaṇa-vaṇa-vapparamaṇijjaṁ // PaumaCa.29

jōyaṇamētēmu payāṇaēsu, ēvaṁ kamēṇa saṁpattā
kōsalapurīe niyaḍē, nadīe āvāsiyā vīrā // PaumaCa.30

dahaṇa taṁ kumārā, pakṣyasiharōhatujapāyāraṁ
pucchanti vajanavaṁ, māmaya! kiṁ dīsaē ēyaṁ! // PaumaCa.31

tō bhaṇaï vajanabō, sāēyā puravarī havaï ēsā
nattha'cchaï tumha piyā, paümō lacchīharasamaggō // PaumaCa.32

suṇiūṇa samāsanē, halahara-nārāyaṇā parāṇīyaṁ
jaṁpanti kassa lōē, saṁpaï maraṇaṁ samāsanaṁ // PaumaCa.33

ahavā vi kiṁ va bhaṇṇaï?, sō appāū na ēttha saṁdēhō
ēi amha pāsaṁ, kayantaavalōiō purisō // PaumaCa.34


[p. 513]
ēcō pāsallīṇaṁ, virāhiyaṁ bhaṇaï rāhavō sahasā
hari-garuḍa-vāhaṇa-dharya, raṇaparihatthaṁ kuṇaha sēnnaṁ // PaumaCa.35

maṇiūṇa vayaṇamēyaṁ, candōyaranandaṇēṇa āyā
sabaï vi naravarindā, samāgayā kōsalānayariṁ // PaumaCa.36

davaṇa rāhavabalaṁ, siddhatyō bhaṇaï nārayaṁ bhīō
bhāmaṇḍalassa gantu, ēvaṁ sāhēhi vittanta // PaumaCa.37

tō nāraēṇa gantu, vittantē sāhiē aparisēsē
nāō dukkhiyavimaṇō, sahasā bhāmaṇḍalō rāyā // PaumaCa.38

sōūṇa bhāiṇējē, āsannē raṇabalēṇa mahaēṇaṁ
bhāmaṇḍalō payaṭṭō, samayaṁ piyarēṇa puṇḍariya // PaumaCa.39

māyā-vittēṇa sarma, samāgayaṁ bhāyaraṁ palōēu
sōyā bhavaṇavarāō, viṇiggayā nibbharasiṇēhā // PaumaCa.40

sīyā kuṇaï palāvaṁ, kaluṇaṁ piu-māi-māisaṁjōē
nivāsaṇāe dukkhēṁ, sāhēntī jaṁ jahāvattaṁ // PaumaCa.41

saṁthāviūṇa bahiṇi, naṁpaï bhāmaṇḍalō suṇasu dēvī!
raṇasaṁsayaṁ pavannā, tujjha suyā kōsalapurīē // PaumaCa.42

nārāyaṇa-baladēvā, na ya jōhijjanti suravarēhiṁ pi
lavaṇa-'sēhi khōhaṁ, nōyā tē nujjha puttēhiṁ // PaumaCa.43

nāva na havaï pamāō, tāṇa kumārāṇa dēvi! ētāhē
gantūṇa kōsalā haṁ, karēmi parirakkhaṇōvāyaṁ // PaumaCa.44

sōūṇa vayaṇamēya, sīyā bhāmaṇḍalēṇa samasahiyā
divavimāṇārūḍhā, puttāṇa gayā samīvammi // PaumaCa.45

aha tē kumārasīhā, māyāmahajuvalayaṁ ca jaṇaṇiṁ ca
saṁbhāsanti ya māmaṁ, sayaṇasiṇēhēṇa parituṭṭā // PaumaCa.16

kō rāma-lakkhaṇāṇaṁ, sēṇiya! vaṇṇēi sayalabalariddhi!
taha vi ya suṇēhi saṁpaï, saṁkhavēṇaṁ bhaṇijantaṁ // PaumaCa.47

kēsarirahē vilamgō, paümō lacchīharō ya garuḍakē
sēsā vi pavarasuhaḍā, jāṇa-vimāṇēsu ārūḍhā // PaumaCa.48

rāyā u tisiranāmō, vaṇhisihō sīhavikkamō mērū
ēttō palambabāhū, sarahō taha vālikhillō ya // PaumaCa.49

sūrō ya ruddabhūī, kulissasavaṇō ya sīhaüdarō ya
pihumāridattanāmō, maïndavāhāiyā bahavē // PaumaCa.50

ēvaṁ pañcasahassā, narindacandāṇa baddhamaüḍāṇaṁ
vijāharāṇa sēṇiya!, bhaḍāṇa kō lahaï parisaṁkhaṁ? // PaumaCa.51


[p. 514]
bhāsēsa kuñjarēsu ya, kēi bhaḍā rahavarēsu ārūḍhā
khara-karaha-kēsarīsu ya, annē gō-mahisyavilampā // PaumaCa.52

ēvaṁ rāmassa balaṁ, viṇiggaya pahayatūranigghōsa
nāṇāuhagahiyakara, vimuktapāikabōkāra // PaumaCa.53

ētō paravalasaī, suṇirḍa lavaṇa-'jakusāniya sarva
sanaddhaṁ raṇadaccha, raṇadacchaṁ, aṇēyavarasuhaḍasaṁghāyaṁ // PaumaCa.54

kālāṇalaṁsucūḍā, gavānēvālababbarā puṇḍā
māgahaya-pārasaülā, kāliṅgā sīhalā ya tahā // PaumaCa.55

ēkāhiyā sahassā, dasanaravasahāṇaṁ pavaravīrāṇaṁ
lavaṇa-'ṅkusāṇa sēṇiya!, ēsā kahiyā maē saṁkhā // PaumaCa.56

ēvaṁ paramabalaṁ taṁ, rāhabasēnassa abhimuhāvaḍiyaṁ
pasarantagaya-turaṁga abhimuhāvaḍiyaṁ
pasarantagaya-turaṁga visamāhayatūrasaṁghāyaṁ // PaumaCa.57

jōhā jōhēhi samaṁ, abhiṭṭā gayavarā saha gaēhiṁ
jujjhanti rahārūḍhā, samaya rahiēsu raṇasūrā // PaumaCa.58

khaggēhi mōgarēhi ya, annē pahaṇanti satti-kuntēhiṁ
sīsagahiēkamēkā, kuṇanti kēī bhuyājujjhaṁ // PaumaCa.59

jāva ya khaṇantarēka, tāva ya gēyaturayapavarajōhēhiṁ
aïruhirakaïmēṇa ya, raṇabhūmī duggamā jāyā // PaumaCa.60

bahutūraniṇāēṇaṁ, gayagajjiyaturayahiṁsiyaravēṇaṁ
na suṇēha ēkamēkaṁ, ullāvaṁ kaṇṇavaḍiyaṁ pi // PaumaCa.61

jaha bhūmigōyarāṇaṁ, vaï jujhaṁ pahāravicchā
taha khēyarāṇa gayaṇē, abhiṭṭa saṁkulaṁ bhīmaṁ // PaumaCa.12

lavaṇa-'ṅkusāṇa pakkhē, ṭhiō ya bhāmaṇḍalō mahārāyā
vijuppabhō mayahō, mahābalō pavaṇavēgō ya // PaumaCa.63

sacchanda-miyakāī, ēē vijāharā mahāsuhaḍā
lavaṇa-'ṅkusāṇa pakkhaṁ, vahanti saṁgāmasōḍīrā // PaumaCa.64

lavaṇa-'kusasamūī, suṇiūṇaṁ khēyarā raṇamuhammi
siḍhilāiumāraddhā, sabē, suggīvamāīyā // PaumaCa.65

daṭhṭhaṇa jaṇayataṇaya, suhaḍā sirisēlamāiyā paṇaī
tōē kuṇanti sabē, samarē ya ṭhiyā udāsīṇā // PaumaCa.66


[p. 515]
taṁ riubalaṁ mahanta, saṁvaṭṭēūṇa gayaghaḍānivahaṁ
pavisanti varakumārā, halahara-'nārāyaṇaṁtēṇaṁ // PaumaCa.67

kēsari-nāgāriṣaē, vaḷūṇa lava-sā raṇucchāhā
ēkakamāṇadōṇi vi, jēṭa-kaṇihāṇa āvaḍiyā // PaumaCa.68

udviyamēṇa raṇē, lavēṇa rāmassa sōhaghayacāvaṁ
chinna rahō ya bhaggō, balaparihatyēṇa 'vīrēṇaṁ // PaumaCa.69

anna rahaṁ vilamgō, anna ghaṇuvaṁ ca rāhavō ghēttuṁ
saṁghēi jāva bāṇaṁ, tāva lavēṇaṁ kaō virahō // PaumaCa.70

āruhiṇa niyarahē, vajāvattaṁ gahāya ghaṇurayaṇaṁ
rāmō lavēṇa samaya, jujjhaï paharōhavicchaḍḍē // PaumaCa.71

paümassa lavassa nahā, vaṭṭaï jujha raṇē mahāpōraṁ
taha lakkhaṇa-' sāṇaṁ, tēṇēva kamēṇa nāyaba // PaumaCa.72

annāṇa vi jōhāṇaṁ, ēvaṁ aṇusarisavikamabalāṇaṁ
nasamaggayāṇa sēṇiya!, āvaḍiyaṁ dāruṇaṁ jujha // PaumaCa.73

ēvaṁ mahantadaḍhasattisunicchayāṇaṁ, saṁmāṇadāṇakayasāmiyasaṁpayāṇaṁ
jujha bhaḍāṇa bahusatthapaḍantadhōraṁ, nāyaṁ niruddhanivayaṁ vimalaṁsubham // PaumaCa.74


ii paümacariē lavaṇa-kasajunjhavihāṇaṁ nāma navanaüyaṁ pavvaṁ samattaṁ


---------------------------------------------------------------------
[lavaṇaṁ-kusasamāgamapavvaṁ]

ēttō magahanarāhiva!, jujhavisēsē paripphuḍaṁ tāṇaṁ
jujjhaṁ kahēmi saṁpaï, suṇēhi lava-rāmapamuhāṇaṁ // PaumaCa.1

simya lavassa pāsē, avaḍiō vajajavanaravasabhō
bhāmaṇḍalō vi ya kusaṁ, aṇugacchaï balasamāuttō // PaumaCa.2

rāmassa kayantamuhō, avaḍiō sārahī rahārūḍhō
taha lakkhaṇassa vi raṇē, virāhiō cēva sāhīṇō // PaumaCa.3


[p. 516]
ēyantarammi paümō, bhaṇaï kayantaṁ rahaṁ savaḍahutaṁ
ṭhōhi vēriyāṇaṁ, karēmi jēṇārisaṁkhōha // PaumaCa.4

jaṁpaï kayantavayaṇō, ēē vi hu bajjarīkayā turayā
suṇisiyabāṇēhi paha!, imēṇa saṁgāmadacchēṇaṁ // PaumaCa.5

niddāvasammi pattā, imē hayā payalaruhiravicchaḍā
na vahanti caḍusaēhi vi, na cēva karatāḍiyā sāmi! // PaumaCa.6

rāhava! majjha bhuyāō, imāu bāṇēhi suṇisiyaggēhiṁ
pēccham arīṇa saṁpaï, kayambakusumaṁ piva kyāō // PaumaCa.7

paümō bhaṇaï kayantaṁ, vajāvattaṁ mahaṁ pi dhaṇurayaṇaṁ
siḍhilāyaï aïdūra, vihalapayāvaṁ va halamusalaṁ // PaumaCa.8

jakkhakayarakkhaṇāṇa, parapakkhakhayaṁkarāṇa divāṇaṁ
atthāṇa saṁpaï mahaṁ, bāyā ēyārisā'vatthā // PaumaCa.9

asthāṇa niratthataṁ, sēṇiya! jaha rāhavassa saṁjāyaṁ
taha lakkhaṇassa vi raṇē, ēva visēsēṇa nāyā // PaumaCa.10

parimuṇiyanāibandhā, sāvēkkhā raṇamuhē kumāravarā
jujjhanti tēhi samaya, hala-cakaharā nirāvēkkhā // PaumaCa.11

rāmassa karavimukaṁ, taṁ saranivaha lavō paḍisarēhiṁ
chinnaï balaparihatthō, kusō vi lacchīharassēvaṁ // PaumaCa.12

tāva ya kusēṇa bhinnō, sarēsu lacchōharō gaō mōhaṁ
sigdha virāhiō vi hu, dēha raha kōsalāhuttaṁ // PaumaCa.13

āsatthō bhaṇaï taō, virāhiyaṁ lakkhaṇō paḍivahēṇaṁ
mā dēhi rahaṁ sigdhaṁ, ṭhavēhi samuhaṁ riubhaḍāṇaṁ // PaumaCa.14

sarapūriyadēhassa vi, saṁgāmē ahimuhassa suhaḍassa
sūrassa salāhaṇiya, maraṇaṁ na ya ērisa juttaṁ // PaumaCa.15

sura-maṇuyamajjhayārē, paramapayapasaṁsiyā mahāpurisā
kaha paḍivajanti raṇē, kāyarabhāvaṁ tu narasīhā! // PaumaCa.16

dasarahanivassa puttō, bhāyā rāmassa lakkhaṇō ahayaṁ
tihuyaṇavikkhāyajasō, tassēvaṁ nēva aṇusarisaṁ // PaumaCa.17

ēvaṁ bhaṇiēṇa tēṇaṁ, niyattiō rahavarō pavaṇavēgō
ālamgō saṁgāmō, puṇaravi jōhāṇa aïghōrō // PaumaCa.18

ēyantarē amōhaṁ, cakaṁ jālāsahassaparivāraṁ
lacchīharēṇa mukka, kusassa tēlōkkabhayabaṁṇayaṁ // PaumaCa.19


[p. 517]
gantūṇa kusasayāsa, taṁ cakaṁ viyasiyappahaṁ sigdhaṁ
puṇaravi ya paḍiniyatta, saṁpattaṁ lakkhaṇassa kara // PaumaCa.20

taṁ lakkhaṇēṇa cakaṁ, vittaṁ khittaṁ kusassa rōsēṇaṁ
vihalaṁ tu paḍiniyattada, puṇō puṇō pavaṇavēgēṇaṁ // PaumaCa.21

ēyantarē kusēṇaṁ, dhaṇuyaṁ apphāliu saharisēṇaṁ
ṭhā ṭhāhi savaḍahuttō, bhaṇiō lacchōharō samarē // PaumaCa.22

vaḷūṇa tahābhyaṁ, raṇagaṇē lakkhaṇaṁ samatthabhaḍā
japanti' vimhiyamaṇā, kiṁ ēvaṁ annahā jāya! // PaumaCa.23

kiṁ kōḍisilāīya, aliyaṁ ciya lakkhaṇē samaṇunāyaṁ!
kajaṁ muṇivaravihiyaṁ?, cakkaṁ jēṇa'nahābhūyaṁ // PaumaCa.24

aha bhaṇaï lacchinilaō, visāyaparivajiō dhuvaṁ ēē
baladēva-vāsudēvā, uppannā bharahavāsammi // PaumaCa.25

lajjābharōtthayamaṇaṁ, sōmittiṁ pēcchiūṇa siddhatthō
saha nāraēṇa gantuṁ, japada kyaṇaṁ suṇasu amhaṁ // PaumaCa.26

dēva! tumaṁ cakkaharō, balō ya paümō na ēttha saṁdēhō
kiṁ muṇivarāṇa vayaṇaṁ, kayāi aliyaṁ havaï lōē? // PaumaCa.27

sōyāe suyā ēē, laba-'kusā nāma dōṣṇi vi kumārā
ganbhaṭṭhiāsu jēsuṁ, vaïdēhī chaḍiyā raṇē // PaumaCa.28

siddhattha-nāraēhi, tammi ya siṭṭē kumāravittantē
tāhē saasunayaṇō, ujjhaï lacchīharō cakkaṁ // PaumaCa.29

rāmō vi nisuṇiūṇaṁ, suyasaṁbandhaṁ taō viyaliyacchō
ghaṇasōyapīḍiyataṇū, mucchāvasavimbhalō paḍiō // PaumaCa.30

candaṇanalōlliyakō, āsatthō rāhavō suyasamīvaṁ
baccaï lakkhaṇasahiō, nēhāulamāṇasō sigdhaṁ // PaumaCa.31

lavaṇaṁ-'kusā vi ēttō, ōyariūṇaṁ rahāu dō vi jaṇā
tāyassa calaṇajuyalaṁ, paṇamanti sasaṁbhamasiṇēhā // PaumaCa.32

avagūhiūṇa puttē, kuṇaï palāvaṁ taō paümanāhō
aïnēhanibbharamaṇō, vimukkanayaṇaṁsujalanivahō // PaumaCa.33

hā hā! mayā'ikaṭṭa, puttā! gabbhaṭṭhiyā aṇajjēṇaṁ
sīyāe samaṁ cattā, bhayajaṇaṇē dāruṇē raṇē // PaumaCa.34

hā! viulapuṇṇayā vi hu, sīyāē naṁ maē vi saṁbhūyā
uyaratthā aïghōraṁ, dukkhaṁ pattā u aḍavīē // PaumaCa.35


[p. 518]
baï ēsō tattha vaṇē, na ya hōntō puṇḍarīyapurasāmī
tō tumha puttayā haï, kaha pēcchantō vayaṇacandē! // PaumaCa.36

ēēhi amōhēhiṁ, ja na maē vinihayā mahatyēhiṁ
hā bacchaya aïpuṇṇā, tummē'jya jaē niravasēsa // PaumaCa.37

puṇaravi bhaṇaï subhaṇiō, paümō tunmēhi divasaṁtēhiṁ
jāṇāmi jaṇayataṇayā, jīvaï natthētya saṁdēhō // PaumaCa.38

lacchīharō vi ēcō, sabasunayaṇō viōgadukkhatō
āliāi dō vi jaṇē, gāḍhaṁ lavaṇaṁ-'kusakumārē // PaumaCa.39

sattugyāinarindā, muṇiūṇa ērisa tu vintaṁ
taṁ cēva samuhēsa, saṁpattā uttamā pīī // PaumaCa.40

bāō ubhayavalāṇaṁ, samāgamō'ṇēyasuhaḍapamuhāṇaṁ
dhaṇapīisaṁgayāṇa, raṇatattiniyattacittāṇaṁ // PaumaCa.41

puttāṇaṁ daïyassa ya, samāgarma pēcchiūṇa jaṇayasuyā
dibavimāṇārūḍhā, puṇḍariyapuraṁ gayā siggha // PaumaCa.42

ēttō harisavasagaō, puttāṇa samāgamē paümanāhō
khēyara-naraparikiṣṇō, maṇṇaï tēlōkalambhaṁ va // PaumaCa.43

aha tattha rāhavēṇaṁ, puttāṇa kō samāgamāṇandō
bahutūramaṅgalaravō, nacantavilāsiṇīpaürō // PaumaCa.44

aha bhaṇaï vajanaī, paümō bhāmaṇḍalaṁ ca parituṭṭhō
tummēhi majjha bandhū , jēhi kumārā ihāṇīyā // PaumaCa.45

ēttō sāēyapurō, samgasaricchā kayā khaṇadvēṇaṁ
bahutūramakalaravā, naḍanaṭṭapaṇaściuggīyā // PaumaCa.46

putēhi samaṁ rāmō, puṣphavimāṇaṁ taō samārūḍhō
tattha vilaggō rēhaï, sōmittō viraïyābharaṇī // PaumaCa.47

pāyāragōurāī, niṇabhavaṇāī ca kēunivahāiṁ
pēcchantā naravasabhā, sāēyapuri pavisaranti // PaumaCa.48

gaya-turaya-jōha-rahavara-samāulā jaṇiyatūrajayasaddā
hala-cakkahara-kumārā, vaccanti baṇēṇa dōsantā // PaumaCa.49

nārīhi taō sigcha, lavaṇa-'kusadarisaṇussuyamaṇāhiṁ
paḍipūriyā gavakkhā, nirantaraṁ patayamuhīhiṁ // PaumaCa.50

aharūvanōṣaṇadharē, ahiyaṁ lavaṇaṁ-'kusē niyantīhiṁ
juvaīhi hārakaḍayaṁ, vivaḍiyapaḍiyaṁ na vināyaṁ // PaumaCa.51


[p. 519]
ēvaṁ kusumāuṇṇaṁ, sōsaṁ nāmēhi biyaḍadhammillaṁ
maggēṇa imēṇa halē!, pēcchāmi lavaṁ-'kusē jēṇaṁ // PaumaCa.52

tīē viya sā bhaṇiyā, annamaṇē! cavalacañcalasahāvē!। viula pi antaramiṇaṁ, ēyaṁ na vi pēcchasi hyāsē
 // PaumaCa.53

mā thaṇaharēṇa pēṭhā, jōṣaṇamayagaviē! vigayalajē!
kiṁ mē rūsasi bahiṇē!!, sabassāvi kōuya sarisaṁ // PaumaCa.54

annā annaṁ pēllaï, annā annāe nāmaē sōsaṁ
avasāriūṇa annaṁ, riyaï gavakkhantarē annā // PaumaCa.55

nāyaravahūhi ēvaṁ, lavaṇaṁ-kusarūvakōuyamaṇāhiṁ
halabōlāulamuhalā, bhavaṇagavakkhā kayā sabē // PaumaCa.56

candaddhasamaniḍālā, ēē lavaṇaṁ-'kusā varakumārā
āharaṇabhūsiyā, rāmassa avaṭṭhiyā pāsē // PaumaCa.57

sindūrasanihiṁ, vatthēhi imō lavō na saṁdēhō
divambarēsu ya puṇō, sugapicchasamappabhēsu kusō // PaumaCa.58

dhannā sā jaṇayasuyā, jīē puttā imē guṇavisālā
dūrēṇa sukayapuṇṇā, nāē hōhinti varaṇīyā // PaumaCa.59

kēī niyanti ēntaṁ, sattugdhaṁ kēḍa़ bāṇarāhivaī
annē puṇa haṇumantaṁ, bhāmaṇḍalakhēyaraṁ annē // PaumaCa.60

kēī tikūḍasāmī, annē ya virāhiyaṁ nalaṁ nīlaṁ
aṅgaṁ aṅgayamāī, nāyaralōyā palōēnti // PaumaCa.61

nāyarajaṇēṇa ēvaṁ, kayajayaālōyamaṅgalasaṇāhā
vaccanti rāyamagga, halahara-nārāyaṇā muiyā // PaumaCa.62

ēvaṁ kamēṇa hala cakkaharā saputtā, uddhr̥yacārucamarā bahukēucindhā
nārījaṇēṇa kayamaṅgalagīyasaddā, gēhaṁ niyaṁ vimalakantidharā paviṭhṭhā // PaumaCa.63


ii paümacariē lavaṇaṁ-'kusasamāgamavihāṇaṁ nāma sayayama pavvaṁ samattaṁ


---------------------------------------------------------------------
[dēvāgamavihāṇapavvaṁ]

aha annayā kayāī, vinaviō rāhavō narindēhiṁ
kikindhivaï-marussuya-bihīsaṇāīhi bahuēhiṁ // PaumaCa.1


[p. 520]
sāmiya! paravisaē sā, dukkhaṁ parivasaï jaṇayanivataṇayā
tīē pasannamaṇasō, hōūṇaṁ dēhi āēsaṁ // PaumaCa.2

paricintiūṇa ēttō, paümābhō bhaṇaï jaṇaparīvārya
pacāe vidēhīē, kaha tīe muhaṁ niyacchē haïṁ // PaumaCa.3

baï puhaïjaṇaṁ sabaṁ, ēvaṁ savahēṇa pattiyāvēi
tō tīe samaṁ vāsō, hōhii na ya annamēēṇaṁ // PaumaCa.4

bhaṇiūṇa ēvamēyaṁ, khēyaravasahēhi turiyavēgēṇaṁ
āhūō puhaïnaṇō, samāgaō naravaïsamaggō // PaumaCa.5

bijjāharā vi sigcha, samāgayā sayalapariyaṇāuṇṇā
āvāsiyā ya sabē, nayarīē bāhiruisē // PaumaCa.6

mañcā kayā visālā, pēcchāgihamaṇḍavā maṇabhirāmā
tēsu ya jaṇō niviṭṭhō, savahēkkhaṇakaḍiō sabō // PaumaCa.7

tambōla-phulla-candaṇa-sayaṇā-''saṇa-khāṇa-pāṇamāīyaṁ
sarva pi supariuttaṁ, mantīhi kayaṁ naṇavayassa // PaumaCa.8

tō rāmasamāiṭṭā, suggīva-bihīsaṇā sarayaṇanaḍī
bhāmaṇḍalahaṇumantā, virāhiyāī aha payaṭṭā // PaumaCa.9

ēē annē ya bhaḍā, puṇḍariyapuraṁ gayā khaṇaddhēṇaṁ
païsanti rāyabhavaṇaṁ, jattha u parikhasaï vaïdēhī // PaumaCa.10

kāūṇa ya jayasaī, sīya, paṇamanti khēyarā sakē
tē vi ya sasaṁbhamāē, ahiyaṁ saṁbhāsiyā tīē // PaumaCa.11

aha tāṇa niviṭṭhāṇaṁ, naṁpaï sīyā sanindaṇaṁ vayaṇaṁ
ēvaṁ majjha sarīraṁ, kayaṁ ca dukkhāsayaṁ vihiṇā // PaumaCa.12

aṅgāī imāī maha, dujaṇavayaṇāṇalēṇa daḍḍāī
khīrōyasāyarassa vi, jalēṇa na ya nēbuī banti // PaumaCa.13

aha tē bhaṇanti sāmiṇi!, ēyaṁ mēllēhi dāruṇaṁ sōyaṁ
sō pāvāṇa vi pāvō, jō tujjha laēi avavāyaṁ // PaumaCa.14

kō ukkhivaï vasumaī, kō piyaï phuliṅgapiṅgalaṁ jalaṇaṁ
kō lēhaï nīhāē, sasi-sūrataṇū vi mūḍhappā // PaumaCa.15

jō gēhada aśvārya, ēttha naē tujjha suddhasīlāē
sō mā pāvaü sōkkhaṁ, kayāi lōē aliyavāī // PaumaCa.16

ēvaṁ puṣphavimāṇaṁ, visajjiyaṁ tujjha paümanāhēṇaṁ
āruhasu dēvi! sigdhaṁ, baccāmō kōsalānayariṁ // PaumaCa.17


[p. 521]
paümō dēsō ya purī, na ya sōhaṁ dēnti virahiyāṇi tumē
jaha tarubhavaṇāgāsa, vivajjiya candamuttōē // PaumaCa.18

sā ēva bhaṇiyamēcā, sīyā avavāyavihuṇaṇaṭṭāē
āruhiya varavimāṇaṁ, sāēyapuriṁ gayā sabhaḍā // PaumaCa.19

tatya u mahindaüdaē, ṭhiyassa rāmassa varavimāṇāō
avaïṇṇā naṇayasuyā, tattha ya rayaṇi gamaï ēka // PaumaCa.20

aha uggayammi sūrē, uttamanārōhi parimiyā sīyā
laliyakarēṇuvalamgā, paümasyāsaṁ samaṇupattā // PaumaCa.21

jaṁpaï jaṇō samatyō, rūvaṁ sattaṁ mahāṇubhāvataṁ
sīyāe uttama ciya, sīlaṁ sayalē vi tēlōkē // PaumaCa.22

gayaṇē khēyaralōō, gharaṇiyalē vasumaīṭhiō sabō
sāhukkāramuharavō, ahiyaṁ sōyaṁ palōēi // PaumaCa.32

kēī niyanti rāma, annē puṇa lakkhaṇaṁ mahābāhuṁ
sasi-sūrasamacchāē, pēcchanti lavaṁ-'ṅkusē annē // PaumaCa.24

suggīvaṁ jaṇayasurya, bihīsaṇaṁ kēi tattha haṇuvantaṁ
pēcchanti vimhiyamaṇā, candōyaranandaṇaṁ annē // PaumaCa.25

rāmassa sanniyāsaṁ, tattha riyantīe jaṇayadhyāē
saha patthivēhi agdhaṁ, vihēi lacchīharō vihiṇā // PaumaCa.26

ṭūṇa āvayaṁti, saüya cintēi rāhavō ēttō
kaha ujjhiyā vi na vi mayā, ēsā sattāulē raṇē? // PaumaCa.27

kāūṇa añjaliuḍa़, paṇivaïyā rāhavassa calaṇēsu
sōyā bahuppayāraṁ, paricintantī ṭhiyā puraō // PaumaCa.28

taṁ maṇaï paümanāhō, mā puraō uhi majjha vahadēhi!
avasarasu pēcchiuṁ jē, na ya haï tōrāmi gayalajjō // PaumaCa.29

lāhivassa bhavaṇē, antēuraparimiyā bahū divasē
tattha tuma parivasiyā, na ya ha jāṇāmi tē hiyayaṁ // PaumaCa.30

sīyā paī pavuttā, tuha sarisō natthi nihurō annō
pāyayapurisōda nahā, bavasasi aïdāruṇaṁ kama // PaumaCa.31

ḍōhalachammēṇa ahaṁ, jaṁsi tumē chaḍiyā mahāraṇē
taṁ rāhava! aṇusarisaṁ, kiṁ tē aïniṭṭhara kammaṁ! // PaumaCa.32

jaï haï asamāhīē, tattha marantī mahāvaṇē dhōrē
tō tuma kiṁ va siddhaṁ, hōntaṁ mahadōggaïkarassa! // PaumaCa.33


[p. 522]
thēbō vi ya sabbhāvō, majnuvari tujya baha paha! hōntō
tō kiṁ na ajiyāē, gēhē haï chaḍiyā tahayā! // PaumaCa.34

apahaṇamaṇāhāṇaṁ, dukkhatāṇaṁ dariddabhūyāṇaṁ
visamamāyāṇa sāmiya!, havaïha niṇasāsaṇaṁ saraṇaṁ // PaumaCa.35

jaï vahasi sāmi! nēha, ēvaṁ gaē vi ya payaccha mē āṇaṁ
hōūṇa sōmahiyaō, kiṁ kāyaba maē ētyaṁ // PaumaCa.36

rāmō bhaṇaï tuha piē! ahayaṁ bāṇāmi nimmalaṁ sīla
navaraṁ naṇāvavāya, vigayamalaṁ kuṇasu divēṇaṁ // PaumaCa.37

suṇiūṇa vayaṇamēyaṁ, apaï sīyā suṇēhi mahaṁ vayaṇaṁ
pañcasu divēsu paha!, lōgamaha pajiyāvēmi // PaumaCa.38

ārōhāmi tulamahaṁ, nalaṇaṁ pavisāmi dharimi phālaṁ ca
umgaṁ ca piyāmi visaṁ, anna pi karēmi bhaṇa samayaṁ // PaumaCa.39

paricintiūṇa rāmō, japada pavisarasu pāvarga sōē!
tōē vi ya sō bhaṇiō, ēvamiṇaṁ natyi saṁdēhō // PaumaCa.40

paḍivannammi ya samaya, ta ciya sīyāē jaṇavaō sōuṁ
payalantaaṁsunayaṇō, nāō aïdukkhiō vimaṇō // PaumaCa.41

ēyantarē pavuttō, siddhatyō suṇasu dēva! maha vayaṇaṁ
na surēhi vi sīlaguṇā, vaṇijantī vidēhāē // PaumaCa.42

pavisēja va pāyālaṁ, mērū lavaṇōdahi va sūsējā
na hu sīlassa vivattī, hōja pahū! jaṇayataṇayāē // PaumaCa.43

vijā-mantēṇa maē, pañcasu mērūma cēiyaharāī
ahibandiyāī rāhaba!, tavō ya ciṇṇō suirakālaṁ // PaumaCa.44

taṁ mē havaü mahājasa!, vihalaṁ jē tattha puṇṇamāhappaṁ
naï sīlassa viṇāsō, maṇasā vi ya asthi sīyāē // PaumaCa.45

puṇaravi bhaṇaï subhaṇiō, siddhatyō baha akhaṇḍiyacaritā
sōyā tō aṇalāō, uttarihī kaṇayalaṭṭi cha // PaumaCa.46

gayaṇē khēyaralōō, baṁpada dharaṇīcarō mahiyalatthō
sāhu ti sāhu bhaṇiya, siddhattha! tumērisaṁ vayaṇaṁ // PaumaCa.47

sīyā saī saī ciya, bhaṇaï jaṇō tattha uccakaṇṭhēṇaṁ
na ya hōi vigārata, paüma! mahāpurisamahilāṇaṁ // PaumaCa.48


[p. 523]
ēvaṁ sabō vijaṇō, rōvantō bhaṇaï gamgarasarēṇaṁ
rāhava! aïnikalaṇaṁ, mā vavasasu parisa kammaṁ // PaumaCa.49

paümō bhaṇaï baha kivā, tubha ciya asthi ētya taṇuyā vi
mā baṁpaha aïcavalā, sīyāparivāyasaṁbandhaṁ // PaumaCa.50

rāmēṇa taō bhaṇiyā, pāsatyā kiṁkarā khaṇaha vāviṁ
tiṇṇēva u hatyasayā, samacaüraṁsā'vagāḍhā ya // PaumaCa.51

pūrēha indhaṇēhiṁ, indhaṇēhiṁ, kālāguru-candaṇāīcūlēhiṁ
caṇḍaṁ jālēha lahu, vāvīē sabaō amgi // PaumaCa.52

āṇavēsi sāmiya!, bhaṇiūṇaṁ ēva kiṁkaragaṇēhiṁ
taṁ cēva vāvimāī, kamma aṇuciṭṭhiya sarva // PaumaCa.35

ēyantarammi sēṇiya!, tē ratiṁ sayalabhūsaṇamuṇissa
jaṇiō ciya svasaggō, parabhavavērīṇa ujāṇē // PaumaCa.54

vijjuvayaṁṇākvāē, pāvāē rakkhasōe ghōrāē
jahaṁ tōe tassa jaṇiya, dukkha taṁ suṇasu ēgamaṇō // PaumaCa.55

guñjāvihāṇanayara, uttarasēḍhīe asthi vēyaḍḍhē
taṁ sīhavikkamanivō, bhuñjaha vijāharō sūrō // PaumaCa.56

tassa sirī varamahilā, puttō vi ya sayalabhūsaṁṇō nāma
pariṇēi sō kumārō, aṭṭa sayāī varataṇūṇaṁ // PaumaCa.57

aha tassa amgamahisī, guṇakaliyā kiraṇamaṇḍalā nāma
niyayaṁ mēhuṇaya sā, ahiya ahilasaï hēmasihaṁ // PaumaCa.58

taṁ pēcchiūṇa sahasā, ruṭṭhō ciya sayalabhūsaṇō ahiyaṁ
mahurakkharē hiṁ sō puṇa, upasamiō sēsamahilāsu // PaumaCa.52

aha annayā kayāī, tēṇa samaṁ kiraṇamaṇḍalā saïyā
nāyā ya dhāḍiyā puṇa, ruṭēṇaṁ naravarindēṇaṁ // PaumaCa.60

saṁvēyasamāvannō, pabaïō sayalabhūsaṇō rāyā
mariūṇa sā vi jāyā, vijjumuhī rakkhasī ghōrā // PaumaCa.61

bhikkhaṭuṁ viharantassa tassa sā rakkhasī mahāpāvā
chēttaṇa ālaṇāō, hatthi tō kuṇaï uvasarga // PaumaCa.62

gihadāhaṁ rayavarisaṁ, pahē ya bahukaṇṭayāṇa pakvivaṇaṁ
paḍimāgayassa u tahā, gihasaṁdhi chindiuṁ tassa // PaumaCa.36

cōrō kāūṇa taō, baddhō sāhū puṇō ya parimukkō
majjhaṇhadēsayālē, pavisaï nayaraṁ ca bhikkhaḍhēṁ // PaumaCa.64


[p. 524]
mahilārūvēṇa taō, mikvaṁ ghēttūṇa niggayā hāraṁ
sā bandhaï tassa galē, bhaṇaï ya samaṇō imō cōrō // PaumaCa.65

annē ya bahū, uvasaggē, kuṇaï tassa sā pāvā
puṇaravi mahindaüdayaṭṭiyassa samaṇassa saṁpattā // PaumaCa.66

vēyālēsu gaēsu ya, sīhēsu ya bhīsaṇōragasaēsu
mahilāsu ya uvasamga, sā tassa karēi aïcaṇḍā // PaumaCa.67

ēēmu ya annēsu ya, bahudukkhuppāyaṇēsu rūbēsu
na ya khuhiyaṁ tassa maṇa, uppanna kēvalaṁ nāṇaṁ // PaumaCa.68

kēvalanāṇuppattī, nāūṇa surā akhaṇḍalāīyā
gaya-turaya-rahārūdā, sāhusayāsaṁ gayā sigdhaṁ // PaumaCa.69

dahaṇa hariṇakēsī, baṇayasuyāsantiyaṁ tu vittantaṁ
sāhēi amaravaïṇō, pēccha paha! dukara ēvaṁ // PaumaCa.70

dēvāṇa vi duppharisō, huyāsaṇō sabasattabhayanaṇaṇō
kaha sīyāe mahājasa!, pavattiō ghōraüvasamgō // PaumaCa.71

niṇadhammabhāviyāē, susāviyāē visuddhasōlāē
ēvaṁvihāe suravaï!, kaha hōi imō u uvasaggō! // PaumaCa.72

sō suravaīṇa bhaṇiō, ayaṁ vaścāmi vandaō sāhuṁ
'taṁ puṇa vēyāvaccaṁ, karēhi sīyāe gantūṇaṁ // PaumaCa.73

ēva bhaṇiūṇa indō, pāyabbhāsaṁ muṇissa saṁpattō
hariṇēgavēsī vi taō, gaō ya sōyāsamōvaṁ sō // PaumaCa.74

ēvaṁ kirīḍavarahāravibhūsiyōṁ, sāmantaṇēyaparicumbiyapāyapīḍhaṁ
sēṇāṇiō amaranāhaniuttacittō, rāmaṁ niēi vimalambaramaggasatyō // PaumaCa.75


iha paümacariē dēvāgamavihāṇaṁ nāma ēkōttarasayaṁ pavvaṁ samattaṁ


---------------------------------------------------------------------
[rāmadhammasavaṇavihāṇapavvaṁ]

taṁ pēcchiūṇa vāviṁ, taṇakaṭṭhasupūriyaṁ aïmahantī
paümō samāulamaṇō, cintēi bahuppayārāī // PaumaCa.1

kattō haïṁ vaïdēhi, pēcchissaṁ vivihaguṇasayāiṇṇaṁ
niyamēṇa ēttha maraṇaṁ, pāvihii huyāsaṇē dittē // PaumaCa.2


[p. 525]
pihii jaṇō sabō, baha ēsā jaṇaya॑ṇaṁdaṇā sīyā
avavāyajaṇiyadukkhā, mayā ya jalaṇaṁ pavisiūṇaṁ // PaumaCa.3

taïyā hīrantīē, nēcchantīē ya sōlakaliyāē
lāhivēṇa sīsaṁ, kiṁ na laya maṇḍalaggēṇaṁ! // PaumaCa.4

ēvaṁvihāe maraṇaṁ, naï hōntaṁ tattha jaṇayataṇayāē
nivvaḍiō sīlaguṇō, hōntō ya jasō tihuyaṇammi // PaumaCa.5

ahabā naṁ jēṇa jahā, maraṇaṁ samuvajjiyaṁ sayalalōē
taṁ tēṇa pāviyabaṁ, niyamēṇa na annahā hōi // PaumaCa.6

ēyāṇi ya annāṇi ya, ciṁtantō nāva tattha paümābhō
ciṭṭhaha tāva huyavahō, pajaliūrṇa samāḍhattō // PaumaCa.7

caṇḍāṇilāhaēṇaṁ, dhūmēṇaṁ bahalakajjalanibhēṇaṁ
channaṁ ciya gayaṇayalaṁ, pāusakālē cha mēhēṇaṁ // PaumaCa.8

asamatthō ciya dadu, tahāvihaṁ mēhilīe uvasamgaṁ
'sigdhaṁ kiyāluyamaṇō, divāyarō kathavi palāṇō // PaumaCa.9

dhagadhagadhagēntasaddō, pañjaliō huyavahō kaṇayavaṇṇō
gāuyaparimāṇāsu ya, nālāmu nahaṁ padīvēntō // PaumaCa.10

kiṁ hōja diṇayarasaya, samuggaya? kiṁ va mahiyalaṁ bhēttu
uppāyanagavarindō, viṇiggaō dussahaṣayāvō // PaumaCa.11

aïcavalacañcalāō, sabattō viṣphuranti bālāō
sōyāmaṇīu najaï, gayaṇayalē umgatēyāō // PaumaCa.12

ēvaṁvihammi jalaṇē, pajaliē uṭṭiyā jaṇayadhūyā
kāūṇa kāusaggaṁ, thuṇaï jiṇē usabhamāīē // PaumaCa.13

siddhā ya tahāyariyā, sāhū jagavissuē uvamjhāē
paṇamaï visuddhahiyayā, puṇō ya muṇisuvayaṁ sirasā // PaumaCa.14

ēē namiūṇa mahāpurisā tō bhaṇaï jaṇayanivataṇayā
nimuṇantu lōgavālā, sañcaṇaṁ sāviyā sabē // PaumaCa.15

jaha maṇa-bayaṇa-taṇūṇaṁ, rāma mōttaṇa paranarō annō
siviṇē vi ya ahilasiō, tō ḍahaü mamaṁ imō aggī // PaumaCa.16

aha puṇa mōttaṇa paī, niyaya annō na āsi mē hiyaē
tō mā ḍahaü huyavahō, jaï sīlaguṇassa māhappaṁ // PaumaCa.17


[p. 526]
sā ēvaṁ bapiūṇaṁ, taō paviṭṭhā'laṇaṁ jaṇayadhyā
jāyaṁ balaṁ suvimala, suddhā daḍhasīlasaṁpa'cā // PaumaCa.18

na ya dāruyāṇi na taṇaṁ, na ya huyavahasantiyā ya ijhālā
navaraṁ ālōijjaï, vāvī sacchacchabalabhariyā // PaumaCa.19

mētr̥ṇa dharaṇivaha, ucchaliyaṁ tē jalaṁ gulagulēnta
viyaḍagamīrāva, saṁghavēntaphēṇōhaṁ // PaumaCa.20

jhagajhagajhagatti katyaï, annatō dilidilintasaddālaṁ
pabahaï jalaṁ subhīma, ummamgapayaṭṭakallōlaṁ // PaumaCa.21

jāva ya khaṇantarēka, tāva ciya khuhiyasāgarasamāṇaṁ
salilaṁ kaḍippamāṇaṁ, jāyaṁ ca taō thaṇāṇuvari // PaumaCa.22

salilēṇa taō lōgō, sigdhaṁ ciya vunbhiuṁ samāḍhatō
vijāharā vi sabē, uppaïyā nahayalaṁ turiyā // PaumaCa.23

varasippiēsu vi kayā, saṁkhubhiyā tattha mañcasaṁghāyā
tāhē jaṇō nirāsō, vubhatō vilavium̐ pattō // PaumaCa.24

hā dēvi! hā sarassaï!, paritāyasu dhammavacchalē! lōgaṁ
udaēṇa vujjhamāṇaṁ, sabālavuḍḍāulaṁ dīṇaṁ // PaumaCa.25

dahaṇa hīramāṇaṁ, lōya tāhē karēsu jaṇayasuyā
salilaṁ phusaï pasannaṁ, nārya vāvīsama sahasā // PaumaCa.26

vavagayasalilabhaō sō, sabō vi jaṇō sumāṇasō vāviṁ
pēcchaï vimalanalōha, ṇīlappalabhariyakūlayalaṁ // PaumaCa.27

surahisayavattakēsara-nilīṇaguñjantamahuyarumagīya
cakkāya-haṁsa-sārasa-nāṇāvihasaüṇagaṇakaliyaṁ // PaumaCa.28

maṇikañcaṇasōvāṇaṁ, tīē vāvīe majjhayāratthaṁ
paümaṁ sahassavattaṁ, tassa vi sīhāsaṇaṁ uvariṁ // PaumaCa.29

divasuyaparichannē, tattha u saühāsaṇē suhaniviṭṭhā
rēhaï jaṇayanivasuyā, paümaddahavāsiṇi va sirī // PaumaCa.30

dēvēhi takkhaṇaṁ ciya, vijijaï cāmarēhi divēhiṁ
gayaṇāu kusumavuṭṭhī, mukkā ya surēhiṁ tuṭṭēhiṁ // PaumaCa.31

sīyāe sīlanihasaṁ, pasaṁsamāṇā surā nahayalatthā
nacanti ya gāyanti ya, sāhukāraṁ vimuścantā // PaumaCa.32

gayaṇē samāhayāī, tūrāiṁ suragaṇēhiṁ vivihāī
saddēṇa sayalalōyaṁ, najaï āvarayantāī // PaumaCa.33


[p. 527]
vijjāharā ya maṇuyā, nacantā ullavanti parituhā
sirijaṇayarāmadhyā, sudā ditāṇalē sīyā // PaumaCa.31

ēyantarē kumārā, lava-kusā nēhanibbharā''gantuṁ
paṇamanti niyayanaṇaṇi, tē vi sirē tōe agdhāyā // PaumaCa.35

rāmō vi pēcchiūṇaṁ, kamalasiriṁ cēva attaṇō mahilaṁ
baṁpada samīvasaṁthō, majjha piē! suṇasu vayaṇamiṇaṁ // PaumaCa.36

ēyārisa akaja, na puṇō kāhāmi tujjha sasivayaṇē ।
sundari! pasannahiyayā, hōhi mahaṁ khamasu ducariyaṁ // PaumaCa.37

mahilāṇa sahassāī, aṭṭha mamaṁ tāṇa uttamā bhaddē!
aṇuhavasu visayasōkkhaṁ, majma vi āṇaṁ tuma dēntī // PaumaCa.38

puṣphavimāṇārūḍhā, khēyarajuvatīsu parimiyā kantē!
vandasu jiṇabhavaṇāī, maē samaṁ mandarādīṇi // PaumaCa.39

bahudōsassa maha piē!, kōvaṁ mōttūṇa khamasu duścariyaṁ
aṇuhavasu salāhaṇiya, suralōyasamaṁ visayasōkkha // PaumaCa.40

tō bhaṇaha paī sīyā, naravaï! mā hōhi ēva ubiggō
na ya kassaï ruṭṭhā haï, ērisarya ajiya purva // PaumaCa.11

na ya dēva! tujjha ruṭṭhā, na cēva lōyassa aliyavāissa
pubajjiyassa rāhava!, rudvā haï niyayakammassa // PaumaCa.42

tujjha pasāēṇa pahū, bhuttā bhōyā surōvamā vivihā
saṁpaï karēmi kamma, taṁ jēṇa na hōmi puṇa mahilā // PaumaCa.43

indadhaṇu-phēṇabubbuyasamēsu bhōēsu durabhigandhēsu
kiṁ ēēsu mahājasa, kīraï bahudukkhajaṇaēmu // PaumaCa.44

bahujōṇisayasahassā, parihiṇḍantī ahaṁ suparisantā
icchāmi dukkhamōkṣa, saṁpaï niṇadēsiyaṁ dikkhaṁ // PaumaCa.45

ēva bhaṇiūṇa sīyā, ahiṇavasōhā karēṇa varakēsē
uppāḍaï niyayasira, paricattaparigahārambhā // PaumaCa.46

maragayabhiṅganibhē, kēsē tē pēcchiūṇa paümābhō
mucchānimōliyacchō, paḍiō dharaṇīyalē sahasā // PaumaCa.47

jāva ya āsāsijjaï, paümābhō candaṇāidabēhiṁ
tāva ya muṇisavaguttō, dikkhiya ajāṇamappēi // PaumaCa.48

jāyā mahadayadharī, cattēkkapariggahā samiyapāvā
mayahariyāe samāṇaṁ, gayā ya muṇipāyamūlammi // PaumaCa.49


[p. 528]
gōsīsacandaṇāisu, 'āsatthō rāhavō nirikkhēha
sīyaṁ apēcchamāṇō, ruhō āruhaha mattagayaṁ // PaumaCa.50

ūsithasiyāyavatō, salaliyadhuvantacāmarājuyalō
parivāriō bhaḍēhiṁ, najaï indō dēvēhi // PaumaCa.51

aha bhāṇiuṁ payattō, maha pariṇī vimalasuddhacāritā
dēvēhi pāḍihēraṁ, kiṁ va kayaṁ ētya vi saḍhēhiṁ! // PaumaCa.52

sīya viluttakēsi, jaba dēvā maha lahuṁ na appēnti
dēvāṇa adēvatvaṁ, karēmi sigdha na saṁdēhō // PaumaCa.53

kō icchaï mariuṁ jē? kassa kayantēṇa sumariyaṁ aja:
jō majjña hiyayaï8, dharēi purisō tihuyaṇammi // PaumaCa.54

naï vi ya viluttakēsī, annāṇaṁ tattha majjhayāratthā
taha vi ya āṇēmi lahuṁ, vaïdēhiṁ saṁgayasarīraṁ // PaumaCa.55

ēyāṇi ya annāṇi ya, baṁpantō lakkhaṇēṇa uvasamiō
paümō naravaïsahiō, sāhusayāsaṁ samaṇupattō // PaumaCa.56

sarayaravisarisatēyaṁ, dahaṇaṁ sayalabhūsaṇaṁ rāmō
ōyariya gayavarāō, paṇamaï taṁ cēva tivihēṇaṁ // PaumaCa.57

paümō puttēhiṁ samaṁ, uvaviṭṭhō, muṇivarassa āsannē
candā-''iñcasamaggō, surāṇa īsō iva niṇassa // PaumaCa.58

annē vi naravarindā, lacchīharamāiyā jiṇaṁ namiuṁ
uvaviṭhṭhā dharaṇiyalē, pubanividyēsu dēvēsu // PaumaCa.59

āharaṇavajjiyā vi ya, siyavatthaniyaṁsaṇī jaṇayadhūyā
ajjāhi samaṁ rēhaï, tārāsu va sayalasasilēhā // PaumaCa.6

sura-maṇuya-khēyarēhiṁ, uvaviṭēhiṁ taō sayalanāṇī
sissēṇa pucchiō sō, jiṇadharma abhayasēṇēṇaṁ // PaumaCa.61

viulaṁ niuṇaṁ ca tahā, taccatthaṁ suhanibōhaṇaṁ dhammaṁ
sāhēi muṇivarindō, jalaharagambhīranigdhōsō // PaumaCa.62

ēttha aṇantāṇantē, āgāsē sāsaō sahāvatthō
lōgō timēyabhinnō, havaï ciya tālasaṁṭhāṇō // PaumaCa.63

vēttāsaṇayasaricchō, ahalōgō cēva hōi nāyabō
jhallarinihō ya majjhē, uvariṁ puṇa muravasaṁṭhāṇō // PaumaCa.64


[p. 529]
mērugirisa ahatthā, sattēva havanti naramapuhavōō
rayaṇappahāiyāō, jīvāṇaṁ dukkhanaṇaṇīō // PaumaCa.65

'rayaṇappamā ya sakara-vālaya-pappamā ya dhūmapabhā
ēttō tamā tamatamā, sattamiyā havaï aïghōrā // PaumaCa.66

tīsā ya pannavīsā, paṇarasa dasa cēva hōnti ṇāyabā
tiṇṇēkaṁ pañcūrṇa, pañcēva aṇuttarā narayā // PaumaCa.67

ēē caürāsīī, lakkhā sīmantayāiyā ghōrā
khara-pharusa-caṇḍavāyā, sasi-sūravivajiyā bhīmā // PaumaCa.68

dasatigaahiyā ēkāhiyā ya nava satta pañca tiṇṇēkkā
naraīdaē kamō khalu, ōsaramāṇō u rayaṇāē // PaumaCa.69

aüṇāvanna narayā, sēḍhī sōmantayassa puṣēṇaṁ
caüsu vi disāsu ēvaṁ, aṭṭa cēva parihāṇī // PaumaCa.70

cattālīsaṭṭahiyā, satta ya chappañca taha ya cattāri
avasaramāṇā ya puṇō, nāva ciya appaïṭṭāṇō // PaumaCa.71


[p. 530]
tavāyasasamapharisā, dumāndhā vajasūiaïdugamā
sīuṇhavēyaṇā viya, pharavala-'sivatajantā mēṁ // PaumaCa.72

rasa-pharisavasagayā jē, pākyarā vigayadhammasambhāvā
tē ciya paḍanti naraē, āyasapiṇḍaṁ piba balōhē // PaumaCa.73

hiṁsā-'liya-cōrikāiēsu parajuvaïsēvaṇāīsu
pāvaṁ kuṇanti jē bi hu, bhīma vañcanti tē narayaṁ // PaumaCa.74

sayamēva pāvakārī, paraṁ ca kārēnti aṇumayantī ya
tibakasāyaparigayā, paḍanti jīvā dhuvaṁ naraē // PaumaCa.75

tē tattha samuppanā, naraē dittaggivēyaṇā pāvā
ḍajjhanti ārasantā, valavalaṇaṁ cēva kuṇamāṇā // PaumaCa.76

tatō ya aggibhīyā, vēyaraṇiṁ banti aïtisābhūyā
pāijjanti raḍantā, tattaṁ khārōdayaṁ durahiṁ // PaumaCa.77

mucchāgayā viuddhā, asipattavarṇa taō ya saṁpattā
chijanti āuhēhiṁ, uvarōvari āvayantēhiṁ // PaumaCa.78

chinakara-caraṇa-jā, chinnamuyā chinnakaṇṇa-nāsōṭṭā
chinnasira-tālu-nētā, vibhinnahiyayā mahiṁ paḍiyā // PaumaCa.79

rajahiṁ galanibaddhā, valaēūṇaṁ ca sāmaliṁ pāvā
kaḍijantē ya puṇō, kaṇṭayasaṁchinnabhinnakā // PaumaCa.80

kēitya kumbhipāē, pañcanti ahōsirā dhagadhagēntā
bantakaravachinnā, annē annēsu khajanti // PaumaCa.81

asi-satti-kaṇaya-tōmara -sūla-musuṁḍhīhiṁ bhinnasabaṅgā
vilavanti dharaṇipaḍiyā, sīhasiyālēhi khajjantā // PaumaCa.82

ēka ca tiṇi satta ya, dasa sattarasaṁ tahēva bābōsā
tēttīsa uyahināmā, āum̐ rayaṇappabhādīsuṁ // PaumaCa.83

ēvaṁ aṇukkamēṇaṁ, kālaṁ puḍhavīpu narayamajjhagayā
aṇuhōnti mahādukkhēṁ, nimisa pi aladdhasuhasāyā // PaumaCa.84

sīuṇhachuhātaṇhāiyāī dukkhāī jāi tēlōkē
sabāī tāī pāvaï, jīvō naraē garuyakammō // PaumaCa.85

tamhā imaṁ suṇēu, phalaṁ adhammassa tibadukkhayaraṁ
hōha supasatnahiyayā, jiṇavaradhammujjayā "nidhaṁ // PaumaCa.86


[p. 531]
rayaṇappamāe bhāgē, uvarillē bhavaṇavāsiyā dēvā
asurā nāga suvaṇṇā, vāusamuhā disikumārā // PaumaCa.87

dīvā vijjū paṇiyā, aggikumārā ya hōnti nāyakā
bhuñjanti visayasōklaṁ, ēē dēvīṇa majjhagayā // PaumaCa.88

caüsaṭṭhī culasīī, bāvari taha ya havaha chanaüī
chāvattari mō lakkhā, sēsāṇaṁ havaï chaha pi // PaumaCa.89

ēēsu ya bhavaṇēsu ya, dēvā saṁgīyavāiyaravēṇaṁ
niccaṁ suhiyapamuiyā, gayaṁ vi kālaṁ na yāṇanti // PaumaCa.90

tāṇa bhaṇantarōvari, dīvasamuddā bhavē asaṁkhējjā
jambuddīvādīyā, ētē u sayaṁbhuramaṇantā // PaumaCa.91

ēēsu vasanti surā, kinnara-kiṁpurisa-garuḍa-gandhavā
nakkhā bhūyapisāyā, kōlanti ya rakkhasā muiyā // PaumaCa.92

puḍhavi nala-jalaṇa-māruya-vaṇassaī cēva thāvarā ēē
kāyā ēkō ya puṇō, havaï taō paścamēyajuō // PaumaCa.93

ēindiyāu jāva u, jīvā paścindiyā muṇēyabā
pharisa-rasa-gandha-cakkhū sōubaōgā bahuviyappā // PaumaCa.94

duvihā thāvarakāyā, suhumā taha bāyarā ya nāyabā
ubhabhō vi hōnti duvihā, pajattā taha apajattā // PaumaCa.95

jīvāṇaṁ uvaōgō, nāṇaṁ taha daṁsaṇaṁ jiṇakkhāyaṁ
nāṇaṁ aṭṭhaviyappaṁ, caüvihaṁ dasaṇaṁ bhaṇiyaṁ // PaumaCa.96

aṇḍāuya-pōyāuya-jarāuyā gabbhajā imē bhaṇiyā
'sura-ṇāraōvayāiya, sēsā samucchimā jīvā // PaumaCa.97

ōrāliya viu, āhāra tējasaṁ ca kammaïyaṁ
suhumaṁ paraṁparāē, guṇēhi saṁpajjaï sarīraṁ // PaumaCa.98

ghammā-'dhammā-''gāsaṁ, kālō jībō ya pōggalēṇa samaṁ
ēyaṁ tu havaï davaṁ, chammēyaṁ sattabhaṅgajuyaṁ // PaumaCa.99

ēyaṁ dāvisēsō, naravaha! kahiō bhaē samāsēṇaṁ
nisuṇēhi bhaṇijantaṁ, dīvasamudāṇa saṁkhēvaṁ // PaumaCa.10

jambuddīvāīyā, dīvā lavaṇājhyā ya salilanihī
ēgantariyā tē puṇa, duguṇā duguṇā asaṁkhējā // PaumaCa.101


[p. 532]
antē sayaṁbhuramaṇō, jambuddīvō u hōi majjhammi
sō bōyaṇāṇa lakvaṁ, pamāṇaō maṇḍalāyārō // PaumaCa.102

tassa vi ya havaï majjhē, nāhigirī mandarō sayasahassaṁ
sabapamāṇēṇucō, vitthiṇṇō dasasahassāī // PaumaCa.103

dāhiṇaüttarabhāgē, tassa u kulapacayā lavaṇatōyaṁ
ubhaō phusanti sabē, kañcaṇavararayaṇapariṇāmā // PaumaCa.104

himavō ya mahāhimavō, nisaḍhō naülō ya ruppi siharī ya
ēēhiṁ vihattāī, sattēva havanti vāsāī // PaumaCa.105

bharaha hēmavayaṁ puṇa, harivāsaṁ taha mahāvidēhaṁ ca
rammaya hēraṇṇavayaṁ, uttaraō havaï ēravayaṁ // PaumaCa.106

gaṅgā ya paḍhamasariyā, sindhū puṇa rōhiyā muṇēyavā
taha cēva rōhiyaṁsā, 'harī nadī cēva harikantā // PaumaCa.107

sīyā vi ya sīōyā, nārī ya tahēva hōi narakantā
ruppayasuvaṇṇakūlā, rattā rattāvaī bhaṇiyā // PaumaCa.108

vōsaṁ vakkhāragirī, cōttīsa havanti rāyahāṇīō
uttaradēvakurūō, sāmalijambūsaṇāhāō // PaumaCa.109

jambuddīvassa ṭhiō, caügguṇō tassa dhāyaī saṇḍō
tassa vi duguṇapamāṇaṁ, pukkharadīvē havaï addhaṁ // PaumaCa.110

pañcasu pañcasu pañcamu, bharahēravāsu taha vidēhēsu
bhaṇiyāu kammabhūmī, tīsaṁ puṇa bhōgabhūmīō // PaumaCa.111

hēmavayaṁ harivāsa, uttarakuru taha ya havaï dēvakurū
rammaya hēraṇṇavayaṁ, ēyāō bhōgabhūmīō // PaumaCa.112

āu-ṭhiīparimāṇaṁ, bhōgō mihuṇāṇa jārisō hōi
taṁ sarva saṁkhēvaṁ, bhaṇāmi nisuṇēhi ēgamaṇō // PaumaCa.113

nāṇāviharayaṇamaī, bhūmī kappaḍumēsu ya samiddhā
mihuṇayakayāhivāsā, nicujōyā maṇabhirāmā // PaumaCa.114

giha-jōi-bhūsaṇaṅgā, bhōyaṇa bhāyaṇa tahēva vatthaṅgā
cittarasā tuḍiyaṅgā, kusumaṅgā dīviyaṅgā ya // PaumaCa.115

bahurayaṇaviṇimmāyā, bhavaṇadumā aṭṭabhūmiyā divā
sayaṇāsaṇasannihiyā, tēēṇa nidāharavisarisā // PaumaCa.116

jōīdumāṇa uvariṁ, sasi-sūrā jattha vaccamāṇā vi
tāṇa pahāvōvahayā, niyayaṁ pi chaviṁ vimuñcanti // PaumaCa.117


[p. 533]
varahāra-kaḍya-kuṇḍala-maüḍālaṁkāra-nēurāīṇi
niyayaṁ pi bhūsaṇāī, āharaṇadumēsu jāyanti // PaumaCa.118

aṭṭhasayakkhajayajuō, caüsaṭṭō taha ya vakṣaṇaviyappā
uppajjaï āhārō, bhōyaṇarukkhēsu rasakaliō // PaumaCa.119

bhikāra-thāla-baṭṭaya-kacōlaya baddhamāṇamāīṇi
kañcaṇa-rayaṇamayāī, nāyanti bhāyaṇanēsu // PaumaCa.120

khōmaya-dugulla bālaya-cīṇaṁsuyapaṭṭamāīyāī ca
vatthāī bahuvihāī, vatthagadumā paṇāmēnti // PaumaCa.121

kāyambarī pasannā, āsavanōgā tahēva ṇēgavihā
cittaṁgarasēsu sayā, pāṇayanōgā u jāyanti // PaumaCa.122

vīṇā-tisariya-vēṇū-saccīsayamāiyā sarā vivihā
niyayaṁ savaṇasuhayarā, tuḍiyaṅgadumēsu jāyanti // PaumaCa.123

varabaüla-tilaya-campaya-asōya-punnāya-nāyamāīṇi
kusumāī bahuvihāī, kusumaṅgadumā paṇāmēnti // PaumaCa.124

sasi-sūrasarisatēyā, niccaṁ jagajagajagēntabahuviḍavā
vivihā ya dīviyaṅgā, nāsanti tamandhayāraṁ tē // PaumaCa.125

ēyārisēsu bhōgaṁ, dumēsu bhuñjanti tattha mihuṇāī
sabaṅgasundarāī, vaḍḍiyanēhāṇurāyāī // PaumaCa.126

āuṭhiī hēmavaē, pallaṁ dō cēva hōnti harivāsē
dēvakurummi ya tiṇṇi, ēsa kamō havaï uttaraō // PaumaCa.127

dō cēva dhaṇusahassā, hōi pamāṇaṁ tu hēmavayavāsē
cattāri ya harivāsē, chaccēva havanti kuruvāē // PaumaCa.128

naya patthivā na bhicā, na ya khujjā nēya vāmaṇā paṅg
na ya mūyā bahirandhā, nadukkhiyā nēva ya daridā // PaumaCa.129

samacaürasasaṁṭhāṇā, bali-paliyavivajjiyā ya nīrōgā
caüsaṭṭhilakkhaṇadharā, maṇuyā dēvā iva surūvā // PaumaCa.130

tāṇaṁ ciya mahilāō, viyasiyavarakamalapattanēttāō
sabaṅgasundarīō, kōmuisasivayaṇasōhāō // PaumaCa.131

bhuñjanti visayasōkkhaṁ, naṁ purisā tattha bhōgabhūmīsu
kālaṁ ciya aïdīhaṁ, taṁ dāṇaphalaṁ muṇēyacaṁ // PaumaCa.132

dāṇaṁ puṇa duviyappaṁ, supattadāṇaṁ apattadāṇaṁ ca
nāyavaṁ havaï sayā, narēṇa iha buddhimantēṇaṁ // PaumaCa.133


[p. 534]
pacamahāyakaliyā, nivaṁ sajhāya-māṇa-tavanirayā
ghaṇa-sayaṇavigayasanā, tē para sāhabō bhaṇiyā // PaumaCa.134

saddhā-sattī-bhattī-vināṇēṇaṁ havēja naṁ dinna
sāhūṇa guṇadharāṇaṁ, tē dāṇaṁ bahuphalaṁ bhaṇiyaṁ // PaumaCa.135

tassa pabhāvēṇa narā, hēmavayāīsa cēva ubavannā
mujhanti visayasōkla, varataruṇīmajjhayāratyā // PaumaCa.136

saṁjamarahiyāṇa puṇō, na dijjā rāga-dōsakalusāṇaṁ
taṁ na hu phalaṁ phyacchada, dharṇiya vidhiujjamantāṇaṁ // PaumaCa.137

ēvaṁ tu bhōgabhūmī, tujhaṁ kahiyā maē samāsēṇaṁ
taha ujjamēha saṁpaï, jēṇa niruttēṇa pāvēha // PaumaCa.138

antaradōvā maṇuyā, aṭṭhāvīsāvihā u sīhamuhā
ukkōsēṇaṁ āuṁ, tāṇa ya paliyaṭumaṁ bhāgaṁ // PaumaCa.139

vantarasurāṇa uvariṁ, pañcavihā nōisā taō dēvā
candā sūrā ya gahā, nakkhā tārayā nēyā // PaumaCa.140

ēē bhamanti mēlaṁ, payāhiṇaṁtā sahāvatēyaṁsī
raïsāgarōvagāḍhā, garya pi kālaṁ na yāṇanti // PaumaCa.141

nōisiyasurāṇuvari, kappō nāmēṇa havaï sōhammō
taha ya puṇō īsāṇō, saṇaṁkumārō ya māhindō // PaumaCa.142

baṁbhō kappō ya tahā, lantayakappō ya hōi nāyabō
taha ya mahāsukō vi ya, taha aṭṭhamaō sahassārō // PaumaCa.143

tattō ya āṇaō pāṇaō ya taha āraṇō muṇēyayō
kappō accuyanāmō, uttamadēvāṇa āvāsō // PaumaCa.144

kappāṇaṁ puṇa uvariṁ, nava gēvējjāī maṇamirāmāī
tāṇa vi aṇuddisāī, puraō āicapamuhāī // PaumaCa.145

vijayaṁ ca vējayantaṁ, jayantamavarāiyaṁ maṇabhirāmaṁ
ahamindavaravimāṇaṁ, sabaṭuṁ cēva nāyakaṁ // PaumaCa.146

tassa vi ya nōyaṇāī, bārasa gantūṇa uvarimē bhāgē
isipabbhārā puḍhavī, ciṭṭhanti jahiṁ ṭhiyā siddhā // PaumaCa.147

paṇayālīsaṁ lakkhā, jōyaṇasaṁkhāe havaï visthiṇṇā
aṭēva ya bāhallā, uttāṇayachattasaṁṭhāṇā // PaumaCa.148

ētō vimāṇasaṁkhā, kahēmi battīsasayasahassāī
sōhammē īsāṇē, aṭṭhāvīsa tu bhaṇiyāī // PaumaCa.149


[p. 535]
bārasa saṇakumārē, māhindē cēva aṭṭa lakkhāī
bacāri puṇō bammē, vimāṇalakkhā tahiṁ hōnti // PaumaCa.150

pavāsasahassāī, saṁkhāē lantaē vimāṇāṇaṁ
tattō ya mahāsukē, cattālīsa sahassāī // PaumaCa.151

chamēva sahassa khalu, havanti kappē tahā sahassārē
āṇaya-pāṇayakappēsu hōnti cattāri u sayāī // PaumaCa.152

tiṇṇēva sayā bhaṇiyā, āraṇakappē taha''ē cēva
tiṇṇi sayā aṭṭhārasa, uvarimagēvējamāīsu // PaumaCa.153

pāika turaya-raha gaya-gōvisa-gandhava-naṭṭiyantāī
aṇiyāī hōnti ēyāī satta sakassa divāī // PaumaCa.154

bāu hari māyalī vi ya, tahēva ērāvaṇō ya dāmiḍḍī
rihāsa ṇīlaṁjasa, ēē aṇiyāṇa mayaharayā // PaumaCa.155

tattha sudhammavimāṇē, ērāvaṇavāhaṇō u vajadharō
indō mahāṇubhāvō, juimantō riddhisaṁpannō // PaumaCa.156

cattāri lōgapālā, jama-varuṇa-kubēra-sōmamāīyā
sāmāṇiyadēvāṇa vi, caürāsīī sahassāī // PaumaCa.157

tattha sudhammasahāē, parisāō tiṇṇi hōnti dēvāṇaṁ
samiyā candā naüṇā, maṇābhirāmā rayaṇacittā // PaumaCa.158

paümā sivā ya sulasā, ajū sāmā tahā,vihā ayalā
kālindī bhāṇū viya, sakkassa ya aggamahisīō // PaumaCa.159

ēkēkā varajuvaī, varajuvaī, sōlasadēvīsahassaparivārā
uttamarūvasirōyā, saṁkaṁ rāmēnti guṇanilayā // PaumaCa.160

sō tāhi sama indō, bhuantō uttama visayasōkkhaṁ
kālaṁ gamēi bahuyaṁ, visuddhalēsō tināṇīō // PaumaCa.161

sō tassa viulatavapuṇṇasaṁcaō saṁjamēṇa niṣphanō
na caïjjaï vaṇṇēuṁ, avi vāsasahassakōḍīhiṁ // PaumaCa.162

ēvaṁ annē vi surā, jahāṇurūvaṁ suhaṁ aṇuhavantā
acchanti vimāṇagayā, dēvisahassēhiṁ parikiṇṇā // PaumaCa.163

ēvaṁ baha sōhammē, taha īsāṇāiēsu vi kamēṇaṁ
kappēsu hōnti indā, salōgapālā sadēvīyā // PaumaCa.164

dō satta dasa ya cōisa, satarasa aṭṭhāra vīsa bāvīsā
ēkkōttaraparivaḍḍī, ahamindāṇaṁ tu tētīsaṁ // PaumaCa.165


[p. 536]
ēyāī sāgarāī, kappāīṇaṁ surāṇa paramāuṁ
ahamindāṇaṁ niyaya, havaï ima mōharahiyāṇaṁ // PaumaCa.166

ēyantarammi rāmō, paripucchaï sāhavaṁ kyapaṇāmō
kammarahiyāṇaṁ bhayavaṁ 1, siddhāṇaṁ kērisaṁ sōkkha! // PaumaCa.167

tō bhaṇaï muṇivarindō, suṇēhi kō tāṇa vaṇṇiuṁ sōkkhaṁ
tīraï narō narāhiva, taha vi ya saṁkhēvaō suṇasu // PaumaCa.168

maṇuyāṇa naṁ tu sōkkhaṁ, taṁ ahiyaṁ havaï naravarindāṇaṁ
cakkīṇa vi ahiyayaraṁ, narāṇa taha bhōgabhūmāṇaṁ // PaumaCa.169

vantaradēvāṇa taō, ahiyaṁ taṁ jōisāṇa dēvāṇaṁ
taha bhavaṇavāsiyāṇaṁ, guṇantaraṁ kappavāsīṇaṁ // PaumaCa.170

gēvējja gāṇa tattō, ahiyaṁ tu aṇutarāṇa dēvāṇaṁ
sōkkhaṁ aṇantayaṁ puṇa, siddhāṇa sivālayasthāṇaṁ // PaumaCa.171

ja tihuyaṇē samatthē, sōkkhaṁ sabāṇa suravarindāṇaṁ
taṁ siddhāṇa na agghaï, kōḍisayasahassabhāgammi // PaumaCa.172

tē tattha aṇantabalā, aṇantanāṇī aṇantadarisī ya
siddhā aṇantasōkvaṁ, aṇantakālaṁ samaṇuhōnti // PaumaCa.173

saṁsāriṇassa naṁ puṇa, jīvassa suhaṁ tu pharisamādīṇaṁ
taṁ mōhahēugaṁ niyayamēva dukkhassa āmūlaṁ // PaumaCa.174

nōvā abhavarāsī, kudhammadhammēsu naï vi tavacaraṇaṁ
ghōraṁ kuṇanti mūḍhā, taha vi ya siddhiṁ na pāvēnti // PaumaCa.175

jiṇasāsaṇaṁ pamōtta, rāhava! iha annasāsaṇarayāṇaṁ
kammakkhaō na vijaï, dhaṇiyaṁ pi sagujjamantāṇaṁ // PaumaCa.176

naṁ annāṇatavassī, khavēi bhavasayasahassakōḍīhiṁ
kammaṁ taṁ tihi guttō, khavēi nāṇī muhuttēṇaṁ // PaumaCa.177

bhaviyā jiṇavayaṇarayā, jē nāṇa-caritta-dasaṇasamaggā
mukkajjhāṇāīyā, tē siddhi janti dhuyakammā // PaumaCa.178

ēvaṁ suṇiūṇa taō, rahuttamō sāhavaṁ bhaṇaï bhayavaṁ!
sāhēhi jēṇa sattā, saṁsārāō pamuccanti // PaumaCa.179

ēyantarē niṇadhamma sayalabhūsaṇō sāhū
sammaīsaṇamūlaṁ, aṇēyatavaniyamasaṁjuttaṁ // PaumaCa.180


[p. 537]
jō kuṇaha sadahāṇa, jīvāīyāṇa navapayasthāṇaṁ
lōiyasurēsu rahiō, sammahiṭī u sō bhaṇiō // PaumaCa.181

saṁphāidōsara himaō, kuṇaï tavaṁ sammadasaṇōvārya
indiyaniruddhapasara, taṁ havaï sayā sucārittaṁ // PaumaCa.182

astha ahiṁsā sarca, adaraparivajjaṇaṁ ca bambhaṁ ca
duvihapariggahaviraī, tē havaï sayā sucārittaṁ // PaumaCa.183

viṇō dayā ya dāṇaṁ, saülaṁ nāṇaṁ damō tahā śāṇaṁ
kīraï jaṁ mōkkhaṭṭē, taṁ havaï sayā sucārittaṁ // PaumaCa.184

nē ēvaguṇaṁ rāhava!, taṁ cāritaṁ jiṇēhiṁ parikahiyaṁ
vivarīyaṁ puṇa lōē, taṁ acarittaṁ muṇēyavaṁ // PaumaCa.185

cārittēṇa imēṇaṁ, saṁjuttō daḍhadhiī aṇannamaṇō
purisō dukkhavimōkkhēṁ, karēi natthētya saṁdēhō // PaumaCa.186

na dayā damō na sacaṁ, na ya indiyasaṁvarō na ya samāhī
na ya nāṇaṁ na ya jhāṇaṁ, tattha udhammō kō havaï! // PaumaCa.187

hiṁsāliyacōrikā, itthiraī parigahō bahiṁ dhammō
na ya sō havaï pasasthō, na ya dukkhavimōkkhaṇaṁ kuṇaï // PaumaCa.188

hiṁsāliyacōrikkā, itthiraī parigahī aviraī ya
kōraï dhammanimitta, niyamēṇa na hōi sō dhammō // PaumaCa.189

dikkha ghēttaṇa puṇō, chajīvanikāyamadaṇaṁ kuṇaï
dhammacchalēṇa mūḍhō, na ya sō sivasōggaī lahaha // PaumaCa.190

vaha-bandha-vēha-tālaṇa-dāhaṇa-chēyāī kammanirayassa
kaya-vikkayakārissa u, randhaṇa-payaṇāisattassa // PaumaCa.191

vhāṇubaṭṭaṇa-candaṇa-mallā-''bharaṇāibhōgatisiyassa
ēvaṁvihassa mōkkhō, na kayāi vi havaï liṁgissa // PaumaCa.192

micchādasaṇaniraō, annāṇī kuṇaï jaï vi tavacaraṇaṁ
taha vi ya kiṁkaradēvō, havaï visuddhappaōgēṇaṁ // PaumaCa.193

jō puṇa sammadihī, manducchāhō vi niṇamayābhiraō
sacaṭṭa bhavē gantuṁ, siṁjjhaï sō natthi saṁdēhō // PaumaCa.194

ucchāhadaḍhadhiīō, jō niyayaṁ sōlasaṁjamāuttō
dō tiṇṇi bhavē gantuṁ, sō lahaï suhēṇa paralōyaṁ // PaumaCa.195

kōi puṇa bhaviyasīhō, ēkabhavē bhāviūṇa sammattaṁ
dhīrō kammavisōhiṁ, kāūṇa ya lahaï nivāṇaṁ // PaumaCa.196


[p. 538]
laḍhūṇa vi niṇadhammē, bōhiṁ sa kuḍumbakaddamanihuttō
indiyasuhasāulaō, parihiṇḍaï sō vi saṁsārē // PaumaCa.19

ēttō kayañjaliuḍō, paripucchaï rāhavō muṇivaraṁ ta
bhayavaṁ! kiṁ bhaviō haï! kēṇa uvāraṇa mucissa! // PaumaCa.198

antēurēṇa samaya, puhaī muścāmi udahipariyanta
lacchīharassa nēhaṁ, ēka na ya ujjhiuṁ satō // PaumaCa.199

aṣaṇanēhanalāē, dukkhāvaṁcāe visayasariyāē
vujhantassa mahāmuṇi! hatthālamba mahaṁ dēhi // PaumaCa.20

bhaṇiō ya muṇivarēṇaṁ, rāma! imaṁ muyasu sōyasaṁbandha
avasēṇa bhujiyavā, baladēvasirī tumē viulā // PaumaCa.201

bhōttarṇa uttamasuhaṁ, iha maṇuyabhavē surindasamasarisaṁ
sāmaṇṇasuddhakaraṇō, kēvalanāṇaṁ pi pāvihisi // PaumaCa.202

ēvaṁ kēvalibhaṇiya, 'sōuṁ harisāiō ya rōmacaïō
jāō suvimalahiyaō, viyasiyasayavattalōyaṇō ya paümābhō // PaumaCa.203


ii paümacariē rāmadhammasavaṇavihāṇaṁ nāma duruttarasayaṁ pavvaṁ samattaṁ


---------------------------------------------------------------------
[rāmapunvabhava-sīyāpavvajjāvihāṇapavvaṁ]

vijāharāṇa rāyā, bibhīsaṇō sayalabhūsaṇaṁ namiuṁ
pucchaï vimhiyahiyaō, māhappaṁ rāmadēvassa // PaumaCa.1

kiṁ rāhavēṇa sukarya, bhayavaṁ! samuvajjiyaṁ parabhavammi?
jēṇēha mahāriddhī, saṁpattō lakkhaṇasamammō // PaumaCa.2

ēyassa piyā sīyā, daṇḍāraṇṇē ṭhiyassa chiddēṇaṁ
laṅkāhivēṇa hariyā, kēṇa va aṇubandhanōgēṇaṁ! // PaumaCa.3


[p. 539]
sākalāgamakusakō vi rāhavō kaha puṇō gaō mōhaṁ
parajuvaïsihipayō, kaha jāō rakkhasāhibaī // PaumaCa.4

vijjāharāhirāyā, dasāṇaṇō aïbalō vi saṁgāmē
kaha lakkhaṇēṇa vahiō!, ēyaṁ 'sāhēhi mē bhayavaṁ? // PaumaCa.5

aha bhaṇiu āḍhattō, kēvalanāṇī imāṇa annabhavē
vēraṁ āsi vihīsaṇa!, rāvaṇa-lacchīharāṇaṁ tu // PaumaCa.6

iha jambuddīvavarē, dāhiṇabharahē tahēba khēmapurē
nayadatta ṇāma siṭṭhī, tassa suṇandā havaï majā // PaumaCa.7

puttō sē ghaṇadattō, bīō puṇa tassa havaï vasudattō
'vippō u nannavakkō, tāṇa kumārāṇa mittō sō // PaumaCa.8

tatthēva purē vaṇiō, sāyaradattō piyā ya rayaṇābhā
tassa suō guṇanāmō, dhūyā puṇa guṇamaī nāma // PaumaCa.9

sā annayā kayāī, sāyaradattēṇa guṇamaī kannā
nōbaṇa-guṇāṇurūvā, dinā dhaṇadattanāmassa // PaumaCa.1

tatyēva purē sēṭṭī, sirikantō nāma vissuō lōē
sō maggaï taṁ kannaṁ, jōṣaṇa-lāyaṇṇaparipuṇaṁ // PaumaCa.11

dhaṇadattassa'vahariuṁ, sā kannā tīe atthaluddhāē
rayaṇappabhāe dinnā, gūḍhaṁ sirikantasēṭṭissa // PaumaCa.12

nāūṇa jannavakō, ta guṇamaïsantiyaṁ tu vittantaṁ
sāhēi aparisēsa, sigdhaṁ vasudatamittassa // PaumaCa.13

taṁ sōūṇaṁ ruṭō, vasudattō nīlavatthaparihāṇō
vaccaï asivarahatthō, ratti jattha'cchaē sēṭṭhī // PaumaCa.14

divō ujāṇatthō, sēṭṭhī āyāriō ṭhiō samuhō
pahaō ya asivarēṇaṁ, tēṇa vi sō māriō satta // PaumaCa.15

ēvaṁ tē dō vi jaṇā, annōnnaṁ pahaṇiūṇa kālagayā
jāyā vijhāpāē, kurajayā putradukaraṇaṁ // PaumaCa.16

bhāimaraṇā'duhimaō, dhaṇadattō dujaṇēhiṁ taṁ kannaṁ
paḍisiddhō ya gharāō, viṇiggaō bhamaï paradēsaṁ // PaumaCa.17

micchattamōhiyamaī, sā kannā vihivasēṇa mariūṇaṁ
tatthuppannā hariṇō, jattha mayā tē parivasanti // PaumaCa.18

tīē kaēṇa tē puṇa, kurajhyā ghāiūṇa annōnnaṁ
ghōrāḍavōe jāyā, dāḍhī kammāṇubhāvēṇaṁ // PaumaCa.19

hatthī ya mahisa-vasahā, pavaṅgamā dīviyā puṇō hariṇā
ghāyantā annōnnaṁ, dō vi rurū cēva uppannā // PaumaCa.20


[p. 540]
salilē yalē ya puṇaravi,, purva daḍhabaddhavērasaṁpaṇṇā
uppajanti maranti ya, pāyantā cēva abōṭaṁ // PaumaCa.21

aha sō māiviōgē, dhaṇadattō vasumaī paribhamantō
taṇhākilāmiyakō, rati sasaṇāsamaṁ pattō // PaumaCa.22

sō bhaṇaï muṇivarē tē, dēha mahaṁ pāṇiyaṁ sutisiyassa
sayalanagajjīvahiyā, mahiyaṁ dhammappiyā tummē // PaumaCa.23

taṁ ēkō bhaṇaï muṇī, saṁthāvintō ya mahuravayaṇēhiṁ
amayaṁ pi na pāyavaṁ, bhadda! tumē kiṁ puṇō salilaṁ // PaumaCa.24

macchī-kīḍa-payamā, kēsā anna pi naṁ asujjhaṁ ta
muantaēṇa rati, taṁ sarva bhakkhiyaṁ navaraṁ // PaumaCa.25

atyamiē divasayarē, jō muāi muḍhabhāvadōsēṇaṁ
sō caügaïvitthiṇṇaṁ, saṁsāraṁ bhamaï puṇarutaṁ // PaumaCa.26

liṅgī va aliṅgī vā, nō bhui sabarīsu rasagiddhō
sō na ya sōggaïgamaṇaṁ, pāvaï acarittadōsēṇaṁ // PaumaCa.27

jē sabarīsu purisā, bhuñjantiha sīlasanamavihūṇā
mahu-maja-masanirayā, tē janti mayā mahānarayaṁ // PaumaCa.28

hīṇakulasaṁbhavā vi hu, purisā ucchannadāra-dhaṇa-sayaṇā
parapēsaṇāṇukārī, jē bhuttā rayaṇisamayammi // PaumaCa.29

karacaraṇaphuṭṭakēsā, bībhacchā dūhvā daridā ya
taṇa-dārujīviyā tē, jēhi ya bhutaṁ viyālammi // PaumaCa.30

jē puṇa jiṇavaradhamma, ghēttu' mahu-maṁsa-majjaviraī ca
na kuṇanti rāibhattaṁ, tē hunti surā mahiḍḍīyā // PaumaCa.31

tē tattha varavimāṇē, dēvīsayaparimiyā visayasōkkhaṁ
muṁjanti dōhakālaṁ, accharasuggīyamāhappā // PaumaCa.32

caïūṇa ihāyāyā, naravahavaṁsēsu khāyakittīsu
uvabhujiūṇa sōkkhēṁ, puṇaravi pāvanti surasarisa // PaumaCa.33

puṇaravi jiṇavaradhammē, bōhiṁ lahiūṇa gahiyavaya-niyamā
kāūṇa tavamuyāraṁ, pāviti sivālayaṁ vīrā // PaumaCa.34

aïāurēṇa vi tumē, bhadda! viyālē na cēva bhōttam
maṁsaṁ pi vajjiyavaṁ, āmūlaṁ sabadukkhāṇaṁ // PaumaCa.35


[p. 541]
taṁ sāhavassa kyaṇa, suṇiūṇaṁ sāvaō taō jāō
kālagaō ukvanō, sōhammē siriṣarō dēvō // PaumaCa.36

sō hāra-kaḍaya-kuṇḍala-maüḍālaṁkārabhūsiyasarīrō
suragaṇiyāmajjhagaō, bhujaï bhōgē surindō cha // PaumaCa.37

aha sō cuō samāṇō, mahāpurē dhāriṇīe mērūṇaṁ
'sēṭṭīṇa taō jāō, jiyapaümaruda ti nāmēṇaṁ // PaumaCa.38

tassa purassāhibaī, chattacchāu ti nāma naravasabhō
bhajjā sē sirikantā, siri sā rūvasārēṇaṁ // PaumaCa.39

aha annayā kayāī, gōṣṭuṁ gacchantaēṇa jarayasabhō
diṭṭhō paümaruīṇaṁ, niccēṭṭhō mahiyalatyō sō // PaumaCa.40

aha sō turanamāō, ōyariuṁ tassa dēi kāruṇiō
pañcanamōkkāramiṇaṁ, muyaha sarīraṁ taō jīvō // PaumaCa.41

sō tassa pahāvēṇē, sirikantāē ya kucchisaṁbhūō
chattacchāyassa suō, basahō vasahaddhaō nāma // PaumaCa.42

aha sō kumāralōlaṁ, aṇuhavamāṇō gaō tamuddēsaṁ
jattha maō jaravasabhō, jāō jāīsarō tāhē // PaumaCa.43

sī-uṇha-chuhā-taṇhā-bandhaṇa-vahaṇāiyaṁ vasahadukkhaṁ
sumaraï taṁ ca kumārō, pañcanamōkāradāyāraṁ // PaumaCa.44

uppanabōhilābhō, kārāvēūṇa niṇaharaṁ tuṅgaṁ
ṭhāvēi tattha bālō, ṇiyaaṇuhuyacittiyaṁ paḍayaṁ // PaumaCa.45

bhaṇaï ya niyayamaṇussā, imassa cittassa jō u paramatthaṁ
jaṇihii nicchaēṇaṁ, ta majjha kahijjaha turantā // PaumaCa.46

aha vandaṇāhilāsī, paümaruī taṁ jiṇālayaṁ pattō
abhivandiūṇa pēcchaï, taṁ cittapaḍaṁ vivihavaṣṇaṁ // PaumaCa.47

jāva ya nibaddhadiṭṭhī, taṁ paümaruī niēi cittapaḍaṁ
tāva purisēhi gantuṁ, sirṭa ciya rāyaputtassa // PaumaCa.18

sō mattagayārūḍhō, taṁ niṇabhavaṇaṁ gaō mahiḍḍīō
ōyariya gayavarāō, paümaruī paṇamaï pahaṭṭō // PaumaCa.49

calaṇē nivaḍamāṇaṁ, rāyasurya vāriūṇa paümaruī
sāhēha niravasēsa, taṁ gōdukhaṁ bahukilēsaṁ // PaumaCa.50

tō bhaṇaï rāyaputtō, sō haṁ vasahō tuha ppasāēṇaṁ
jāō naravaïputtō, pattō ya mahāguṇaṁ rajaṁ // PaumaCa.51


[p. 542]
taṁ ciya na kuṇaï māyā, nēya piyā 'nēva bandhavā sakē
na kuṇaï suppasanō, samāhimaraṇassa dāyārō // PaumaCa.52

aha bhaṇaï taṁ kumārī, bhuñjasu raja imaṁ nirabasēsa
paümaruda! nicchaēṇaṁ, majjha vi āṇaṁ tuma dēntō // PaumaCa.53

ēvaṁ tē dō vi jaṇā, paramiḍiyā susāvayā bāyā
dēvagurupūyaṇarayā, uttamasammattadaḍhabhāvā // PaumaCa.54

vasahaddhaō kayāī, samāhibahulaṁ ca pāviuṁ maraṇaṁ
uvavanō īsāṇē, dēvō diṣēṇa savēṇaṁ // PaumaCa.55

paümaruī vi samāhīmaraṇaṁ laḷūṇa sucariyaguṇēṇaṁ
tatthēva' ya īsāṇē, mahiḍḍiō suravarō jāō // PaumaCa.56

taṁ amarapavarasōlaṁ, bhōttaṇa ciraṁ taō cuyasamāṇō
mērussa avarabhāē, vēyaḍḍē pathaē rammē // PaumaCa.57

nayarē nandāvatē, kaṇayābhākucchisaṁbhavō nāō
nandīsarassa puttō, nayaṇāṇandō ti nāmēṇaṁ // PaumaCa.58

bhōttaṇa khēyariddhi, pabajamuvāgaō ya nigganthō
cariya tavaṁ kālagaō, māhindē suravarō jāō // PaumaCa.59

paścindiyābhirāmē, tattha vi bhōgē kamēṇa bhōttaṇaṁ
caïō khēmapurīē, pubavidēhē surammāē // PaumaCa.60

sō viulavāhaṇasuō, jāō paümāvaīe dēvīē
siricandō tti kumārō, jōbaṇa-lāyaṇṇa-guṇapuṣṇō // PaumaCa.61

kantāhiṁ parimiō sō, bhuñjantō uttama bisayasōkravaṁ
na ya jāṇaï vaccantaṁ, kālaṁ dōgunduō cēva // PaumaCa.62

aha annayā muṇindō, samāhiguttō sasaṅghaparivārō
puhaī ca viharamāṇō, taṁ cēva 'puri samaṇupattō // PaumaCa.63

sōūṇa muṇivaraṁ taṁ, ujāṇē āgayaṁ puhaïvālō
vaccā tassa sayāsaṁ, naravaïcakkēṇa samasahiō // PaumaCa.64

daṭṭaṇa sāhavaṁ taṁ, ayaïṇṇō gayavarāō siricandō
paṇamaï pahaṭṭamaṇasō, samāhiguttaṁ saparivārō // PaumaCa.65

kayasaṁthavō niviṭṭhō, dinnāsīsō samaṁ narindēhiṁ
rāyā pucchaï dharma, kahēi sāhū vi saṁkhēvaṁ // PaumaCa.66

jīvō aṇāikālaṁ, hiṇḍantō bahuvihāsu bōṇīsu
dukkhēhiṁ māṇusataṁ, pāvaï kammāṇubhāvēṇaṁ // PaumaCa.67


[p. 543]
pattō vi māṇusataṁ, visayasuhāsāyalōluō mūḍhō
sakalattanēhanaḍiō, na kuṇaï niṇadēsiyaṁ dharma // PaumaCa.68

indadhaṇu-phēṇa-mumbuya-saṁjhāsarisōvamē maṇuyajammē
jō na kuṇaï jiṇadharma, sō hu maō vacaē naraya // PaumaCa.69

hōi mahāvēyaṇiyaṁ, naraē haṇa-dahaṇa-chindaṇāīyaṁ
jīvassa suirakāla, nimisa pi aladdhasuhasāyaṁ // PaumaCa.70

tiriyāṇa damaṇa-bandhaṇa-sāḍaṇa-taṇhā-chuhāiyaṁ dukkhaṁ
uppajjadda maṇuyāṇa vi, bahurōgaviōgasōgakarya // PaumaCa.71

bhōttaṇa vi muralōē, visayasuha uttama cavaṇakālē
aṇuhavaï mahādukkhēṁ, jōvō saṁsāravāsatthō // PaumaCa.72

jaha indhaṇēsu aggī, na ya tippaï na ya jalēmu vi samuddō
taha jīvō na ya tippaï, viulēsu vi kāmabhōgēsu // PaumaCa.73

bō payarasurasuhēsu vi, na ya titti uvagaō khalō jīvō
sō kaha tippaï iṇhi, māṇusabhōgēsu tucchēsu // PaumaCa.74

samhā nāūṇa ima, 'sumiṇasama ardhavaṁ calaṁ jīyaṁ
naravaï! karēhi dharma, jiṇavihiyaṁ dukkhamōkkhaṭṭē // PaumaCa.75

sāyāra-nirāyāra, dharma niṇadēsiyaṁ viupasatthaṁ
sāyāraṁ gihavāsī, kuṇanti sāhū nirāyāraṁ // PaumaCa.76

hiṁsā-'liya-cōrikā-paradāra-pariggahassa ya niyattī
ēyāī sāvayāṇaṁ, aṇukyāī tu bhaṇiyāī // PaumaCa.77

ēyāī cēva puṇō, mahabayāī havanti samaṇāṇaṁ
bahupajjayāī naravaï!, saṁsārasamuddataraṇāī // PaumaCa.78

sāvayadhamma kāūṇa nicchiō lahaï suravaramahiḍḍi
samaṇō puṇa dhōratavō, pāvaï siddhiṁ na saṁdēhō // PaumaCa.79

duvihō vi tujjha siṭṭhō, dhammō aṇuō nahēva ukkōsō
ēyāṇaṁ ēkayara, gēṇhasu ya sasattinōgēṇaṁ // PaumaCa.80

taṁ muṇivarassa vayaṇaṁ, siricandō nisuṇiūṇa parituṭṭō
tō dēha niyayarajaṁ, suyassa ghiikantanāmassa // PaumaCa.81

mōjaṇa paṇaïṇijaṇaṁ, ruyamāṇaṁ mahuramañjalapalāvaṁ
siricandō pabaïō, pāsammi samāhiguttassa // PaumaCa.82

uttamavayasaṁjuttō, tijōgadhārī visuddhasammattō
cāritta-nāṇa-dasaṇa-tava-niyamavibhūsiyasarīrō // PaumaCa.83


[p. 544]
sajjhāya-śāṇaniraō, niindiō samii gucisaṁjuttō
sattabhayavippamukō, saē vi dēhē niravakkhō // PaumaCa.84

chaṭṭa-'ṭamāiēhiṁ, jēmantō māsakhamaṇajōgēhiṁ
viharaï muṇī mahappā, kuṇamāṇō bajaraṁ karma // PaumaCa.85

ēvaṁ bhāviyakaraṇō, siricandō daḍhasamāhisaṁjuttō
kālāō uvavanō, indō sō bambhalōgammi // PaumaCa.86

tastha vimāṇē paramē, cūḍāmaṇimaüḍakuṇḍalābharaṇō
'siri-kittilacchinilaō, nidāharavisannibhasarīrō // PaumaCa.87

maṇanayaṇahāriṇīhiṁ, dēvīhiṁ parimiō mahiḍḍīō
bhui visayamuha sō, surāhivō bambhalōgatthō // PaumaCa.88

ēvaṁ sō dhaṇadattō, tujha bihīsaṇa! kamēṇa parikahiō
saṁpaï sāhēmi phuḍa, pāyaṁ vasudattasēṭṭhīṇaṁ // PaumaCa.89

nayarē miṇālakuṇḍē, parivasaï narāhivō vijayasēṇō
nāmēṇa rayaṇacūlā, tassa guṇālaṁkiyā bhajjā // PaumaCa.90

puttō ya vajjakaṁcū, tassa vi mahilā piyā u hēmavaī
tīē sō sirikantō, jāō puttō aha sayaṁbhū // PaumaCa.91

niṇasāsaṇāṇurattō, purōhiō tassa hōi siribhūī
tassa vi guṇāṇurūvā, sarassaī nāma varamahilā // PaumaCa.92

nā āsi guṇamaī sā, bhamiuṁ nāṇāvihāsu nōṇīsu
itthī sakammanaḍiyā, uppannā gayavahū raṇṇē // PaumaCa.93

mandāiṇīe paḍa़ē, tīe nimaggāē nīyasēsāē
aha dēi kaṇṇajāvaṁ, taraṅgavēgō gayaṇagāmī // PaumaCa.94

tatō sā kālagayā, sarassaīkucchisaṁbhavā jāyā
vēgavaī varakannā, duhiyā siribhūivippassa // PaumaCa.95

bhaha sā kayāi gēhē, sāhu bhikkhāgaya uvahasantī
piyarēṇa vāriyā nicchaēṇa tō sāviyā jāyā // PaumaCa.96

aïrūviṇīe tīe, karaṇa ukkaṇṭhiyā puhaïpālā
nāyā mayaṇāvasthā, sabē vi sayabhumādīyā // PaumaCa.97

maha vi ya kubērasarisō, micchādiṭṭī narō havaï lōē
taha vi ya tassa kumārī, na dēmi tō bhaṇaï siribhūī // PaumaCa.98


[p. 545]
ruhō sababhurāyā, siribhūī māriūṇa vēgavaī
āyāi rayaṇīē, puṇō vi avagr̥haha ruyantī // PaumaCa.99

kaluṇāī bilabamāṇī, nēcchantī cēva sabalakārēṇaṁ
ramiyā vēgabaī sā, sayaṁbhuṇā mayaṇamaṭēṇaṁ // PaumaCa.100

ruvā bhaṇaï tamō sā, piyaraṁ vahiūṇa jaṁ tumē ramiyā
uppajēja vahatthē, purisāhama! tujjha paralōē // PaumaCa.101

arikantāe sayāsē, vēgavaī dikkhiyā samiyapāvā
jāyā saṁvēgamaṇā, kuṇaï tavaṁ bārasaviyappaṁ // PaumaCa.102

ghōraṁ tavōvihāṇaṁ, kāūṇa mayā samāhiṇā tattō
bambhavimāṇē, dēvī nāyā aïlaliyarūvā sā // PaumaCa.103

micchābhāviyakaraṇō, tattha sayabhū vi kāladhammēṇaṁ
saṁjuttō parihiṇḍaï, naraya-tirikkhāsu jōṇīsu // PaumaCa.104

kammassa uvasamēṇaṁ, jāō u kusaddhayassa vipassa
puttō sāvittīē, pabhāsakundō ti nāmēṇaṁ // PaumaCa.105

aha sō pabhāsakundō, muṇissa pāsammi vijayasēṇassa
nigganthō pabaïō, paricattaparimgahārambhō // PaumaCa.106

raïrāgarōsarahiō, bahuguṇadhārī jiindiō dhīrō
chaṭu-'ṭṭhama-dasamāisu, bhuantō kuṇaï tabakammaṁ // PaumaCa.107

ēvaṁ tavōdharō sō, sammēyaṁ vandaṇāe vaccantō
kaṇagappahassa iḍḍī, pēcchaï vijāharindassa // PaumaCa.108

aha sō kuṇaï niyāṇaṁ, hōu mahaṁ tāva siddhisōkkhēṇaṁ
bhuñjāmi khēyariddhi, tavassa jaï asthi māhappaṁ // PaumaCa.109

pēcchaha bhō! mūḍhattaṁ, muṇīṇa saniyāṇadūsiyatavēṇaṁ
rayaṇaṁ tu puhaïmōllaṁ, dinnaṁ ciya sāgamuṭṭhōē // PaumaCa.110

chētaṇa ya kappūraṁ, kuṇaï vaī kōdavassa sō mūḍhō
ācuṇṇiūṇa rayaṇaṁ, avisēsō gēhaē dōraṁ // PaumaCa.111

dahiūṇa ya gōsīsa, gēhaï chāraṁ tu sō abuddhīō
jō cariya tavaṁ ghōraṁ, maraï ya saniyāṇamaraṇēṇaṁ // PaumaCa.112

aha sō niyāṇadūsiyahiyaō mahayaṁ pi kariya tavacaraṇaṁ
kālagaō uvavannō, dēvō u saṇaṁkumārammi // PaumaCa.113

tattō cuō samāṇō, jāō ciya kēkasīe gabbhammi
rayaṇāsavassa puttō, vikkhāō rāvaṇō nāma // PaumaCa.11

naṁ ērisī avasthā, havaï muṇōṇaṁ pi dūmiyamaṇāṇaṁ
sēsāṇa kiṁ ca bhaṇṇaï, vaya-guṇa-tava-sōlarahiyāṇaṁ // PaumaCa.115


[p. 546]
bambhindō vi ya caviu, jāō avarāiyāe dēvīē
dasarahanivassa puttō, rāmō tēlōkavikkhāō // PaumaCa.116

jō sō nayadattasuō, dhaṇadattō āsi bammalōgavaī
sō hu imō paümābhō, baladēvasiriṁ samaṇupattō // PaumaCa.117

vasudattō vi ya jō sō, siribhūī āsi bambhaṇō taïyā
sō lakṣaṇō' ya nāō, saṁpaï ṇārāyaṇō ēsō // PaumaCa.118

sirikantō ya sayambhū, kamēṇa jāō pahāsakundō sō
vijjāharāṇa rāyā, jāō lāhivō sūrō // PaumaCa.119

sā guṇamaī kamēṇaṁ, siribhūipurōhiyassa vēgavaī
duhiyā bambhavimāṇē, dēvī iha baṭṭaē sīyā // PaumaCa.120

jō āsi guṇamaīē, sahōyarō guṇadharō ti nāmēṇaṁ
sō jaṇayarāyaputtō, jāō bhāmaṇḍalō ēsō // PaumaCa.121

jō annavakavippō, sō hu bihīsaṇa! tuma samuppannō
vasahaddhaō vi jāō, sumgīvō vāṇarāhivaī // PaumaCa.122

ēē sabē vi purā, āsi nirantarasiṇēhasaṁbandhā
rāmassa tēṇa nēha, vahanti niyayaṁ ca aṇukūlā // PaumaCa.123

ētō bihīsaṇō puṇa, paripucchaï sayalabhūsaṇaṁ namiuṁ
vālissa puvajaṇiya, kahēhi bhayavaṁ! bhavasamūha // PaumaCa.124

nisuṇasu bihīsaṇa | turma, ēkō parihiṇḍiūṇa saṁsāraṁ
jīvō kammavasēṇaṁ, daṇḍāraṇṇē maō jāō // PaumaCa.125

sāhu sajjhāyata, suṇiūṇaṁ kāladhammasaṁjuttō
uppannō ēravaē, maghadattō nāma dhaṇavantō // PaumaCa.126

tassa piyā vihiyakkhō, susāvaō sivamaī havaï māyā
maghadattassa vi jāyā, jiṇavaradhammē maī viulā // PaumaCa.127

paścāṇuṣayadhārī, maō ya sō suravarō samuppannō
varahāra-kuṇḍaladharō, nidāharaksinnihasarīrō // PaumaCa.128

caïō puṣavidēhē, gāmē vijayāvaī' āsannē
aha mattakōilaravē, kaṁtāsōgō tahiṁ rāyā // PaumaCa.129

tassa rayaṇāvaīē, bhajāē kucchisaṁbhavō jāō
nāmēṇa suppabhō sō, rajjaṁ bhōttūṇa padaïō // PaumaCa.130

cariya tavaṁ kālagaō, sabaḍhē suravarō samuppannō
tattō cuō vi jāō, vālī āiccarayaputtō // PaumaCa.131

kāūṇa virōhaṁ nō, taïyā saha rāvaṇēṇa saṁviggō
pabaïō kahalāsē, kuṇaï tavaṁ dhīragambhīrō // PaumaCa.132


[p. 547]
savāyarēṇa taïyā, uddhariō rāvaṇēṇa kālāsō
aguhaēṇa sō puṇa, nīō vālī ṇa saṁkhōha // PaumaCa.133

śāṇāṇalēṇa dahium̐, nissēsa kammakayavara vālī
saṁpattō paramaparya, ajarāmaranīrayaṁ ṭhāṇaṁ // PaumaCa.13

ēvaṁ anōmavaha, kuṇamāṇā 'pubabaddhadaḍhavērā
saṁsārē paribhamiyā, dōṣṇi vi vasudatta-sirikantā // PaumaCa.135

jēṇaṁ sā vēgavaī, āsi sayaṁbhussa vallahā tēṇaṁ
aṇubandhēṇa'vahariṇa, sīyā vi hu rakkhasindēṇaṁ // PaumaCa.136

jō vi ya sō siribhūī, vēgavaīē kaē sayaṁbhūṇā
vahiō dhammaphalēṇaṁ, dēvō nāō vimāṇammi // PaumaCa.137

cahaüm̐ païṭanayarē, puṇavasū khēyarāhivō jāō
mahilāhēu sōyaṁ, kariya niyāṇaṁ ca pabaïō // PaumaCa.138

kāūṇa tavaṁ ghōra, sarṇakumārē surō samuppannō
caïō sōmittisuō, jāō vi hu lakkhaṇō ēsō // PaumaCa.139

sattū jēṇa sayaṁbhū, siribhūipurōhiyassa āsi purā
tēṇa iha māriō sō, dahavayaṇō lacchinilaēṇaṁ // PaumaCa.14

jō jēṇa hamaō puvaṁ, sō tēṇa vahijjaē. na saṁdēhō
ēsā ṭhiī bihōsaṇa, saṁsārasthāṇa jīvāṇaṁ // PaumaCa.141

ēvaṁ sōūṇa ima, jīvāṇaṁ pubavērasaṁbandhaṁ
tamhā pariharaha sayā, vēraṁ sabē vi dūrēṇaṁ // PaumaCa.142

vayaṇēṇa vi* ubēō, na ya kāyabō paramsa pīḍayarō
'sīyāe naha'ṇubhūō, mahāvavāō vayaṇahēū // PaumaCa.143

maṇḍaliyāujjāṇē, sudarisaṇō āgaō muṇivarindō
diṭṭō ya vandiō sō, sammadiṭṭhīṇa lōēṇaṁ // PaumaCa.144

sāhuṁ palōiuṁ sā, vēgavaī kahaï sayalalōyassa
ēsō ujjāṇatyō, mahilāe sama maē diṭṭō // PaumaCa.145

tattō gāmajaṇēṇaṁ, aṇāyarō muṇivarassa āḍhattō
tēṇa vi ya kō sigdhaṁ, abhiggahō dhīrapurisēṇaṁ // PaumaCa.146

naï majjha imō dōsō, phiṭṭihii asaṇṇidujaṇaniuttō
tō hōhī āhārō, bhaṇiyaṁ ciya ēva sāhūṇaṁ // PaumaCa.147


[p. 548]
tō vēgavaīe muha, sūrṇa ciya dēvayāniōgēṇaṁ
bhaṇaï taō sā aliyaṁ, tumhāṇa maē samakkhāyaṁ // PaumaCa.148

tattō sō gāmanaṇō, paritudrō muṇivarassa ahiyayaraṁ
sammāṇapīipamuhō, jāō guṇagahaṇatattilō // PaumaCa.149

naṁ dāūṇa'vavāō, visōhiō muṇivarassa kannāe
tēṇa imāē visōhī, nāyā vi hu jaṇayataṇayāē // PaumaCa.150

divō suō va dōsō, parasa na kayāi sō kahēyabō
jiṇadhammāhiraēṇaṁ, purisēṇaṁ mahiliyāē vā // PaumaCa.151

rāgēṇa va dōsēṇa va, jō dōsaṁ jaṇavayassa bhāsēi
sō hiṇḍadda saṁsārē, dukkhasahassāī aṇuhuntō // PaumaCa.152

taṁ muṇivarassa vayaṇaṁ, sōūṇa garā-'marā suvimhaïyā
saṁvēgasamāvannā, vimukvērā taō jāyā // PaumaCa.153

bahavō sammadiṭṭī, jāyā puṇa sāvayā tahiṁ annē
bhōgēsu virattamaṇā, samaṇataṁ kēi paḍivannā // PaumaCa.154

ēttō kayantavayaṇō, suṇiūṇaṁ bhavasahassadukkhōhaṁ
dikkhābhimuhō paüma, bhaṇaï pahū suṇasu maha vayaṇaṁ // PaumaCa.155

saṁsārammi aṇantē, parihiṇḍantō ciraṁ suparitantō
dukkhavimōkkhaṭṭē haï, rāhava! gēṇhāmi pahajjaṁ // PaumaCa.156

tō bhaṇaï paümanāhō, kahasi tuma ujjhiuṁ mahaṁ nēhaṁ
gēṇhasi duddharacariyaṁ, asighāraṁ jiṇamayāṇugayaṁ // PaumaCa.157

kaha cēva chuhāīyā, visahissisi parisahē mahāghōrē
kaṇṭayatullāṇi puṇō, kyaṇāṇi ya khalamaṇussāṇaṁ // PaumaCa.158

unbhaḍasirākavōlō, aṭṭhiyacammāvasēsataṇuyaṅgō
gēṇhihisi parāgārē, kaha bhikkhādāṇamēcāhē! // PaumaCa.159

jaṁpaï kayantavayaṇō, sāmiya! jō tujjha dāruṇaṁ nēhaṁ
chaḍḍēmi ahaṁ sō kaha, annaṁ karja na sāhēmi: // PaumaCa.16

ēvaṁ nicchiyabhāvō, kayantavayaṇō viyāṇiō jāhē
tāhē cciya aṇuṇāō, lakkhaṇasahiēṇa rāmēṇaṁ // PaumaCa.161

āpucchiūṇa paüma, sōmittisuyaṁ ca sabasuhadāya
gēṇhaï kayantavayaṇō, muṇissa pāsammi pavaja // PaumaCa.162

aha sayalabhūsaṇantē, surāsurā paṇamiūṇa bhāvēṇaṁ
niyayaparivārasahiyā, jahāgayā paḍigayā sabē // PaumaCa.163


[p. 549]
rāmō vi kēvaliṁ taṁ, abhivandēūṇa sēsayā ya muṇī
sīyāe saniyāsa, saṁpatō appabīō sō // PaumaCa.164

rāmēṇa tō sīyā, dihā ajāṇa majjhayāratthā । sēyambaraparihāṇā, tārāsahiya
sasilēhā // PaumaCa.165

ēvaṁvihaṁ niēī, saṁjamaguṇadhāriṇi paümanāhō
cintēi kaha pavannā, dukaracariya imā sīyā? // PaumaCa.166

ēsā majjha 'bhumaōyaramallīṇā niyayamēva suhalaliyā
kaha dugyaṇacaḍayara, sahihī micchattamahilāṇaṁ! // PaumaCa.167

bāē bahuppayāra, muttaṁ ciya bhōyaṇaṁ rasasamiddhaṁ
sā kaha laddhamaladdhaṁ, bhikkhaṁ muṁnīhi paradinnaṁ! // PaumaCa.168

vīṇāvaṁsaravēṇaṁ, uvagijantī ya nā suhaṁ saïyā
kaha sā lahihī nirdē, saṁpaï pharasē dharaṇivaṭṭē? // PaumaCa.169

ēsā bahuguṇanilayā, sīlamaī niyayamēva aṇukūlā
paraparivāēṇa maē, mūḍhēṇaṁ hāriyā sōyā // PaumaCa.170

ēyāṇi ya annāṇi ya, pacintēūṇa tattha paümāmō
paramatthamuṇiyakaraṇō, paṇamaï tāhē jaṇayataṇayaṁ // PaumaCa.171

tō bhaṇaha rāmadēvō, ēkaṭṭē cēva parivasantēṇaṁ
jaṁ ciya tuha duścariyaṁ, kayaṁ maē ta khamējjāsu // PaumaCa.172

ēvaṁ sā jaṇayasuyā, lakkhaṇapamuhēhi naravarindēhiṁ
ahivandiyā susamaṇī, ahiyaṁ parituhiyaēhiṁ // PaumaCa.173

ahiṇandaha vaïdēhī, ēvaṁ maṇiūṇa rāhavō caliō
bhaḍacakkēṇa 'parivuḍō, saṁpattō asaṇō bhavaṇaṁ // PaumaCa.174

ēyaṁ rāhavacariya, purisō jō paḍhaï suṇaï bhāviyakaraṇō
sō lahaï bōhilāha, havaï ya lōyammi uttamō vimalanasō ॥ 175 ॥ // PaumaCa.175


ii paümacariē rāmapuvvabhavasīyāpavvajāvihāṇaṁ nāma tiuttarasayaṁ pavvaṁ samattaṁ


---------------------------------------------------------------------

[p. 550]
[lavaṇaṁ-sapunvabhavāśukivaṇapavvaṁ]

ēttō bihōsaṇō puṇa, paripucchaï sayalabhasaṇaṁ sāhuṁ
bhayavaṁ parabhavanaṇiyaṁ, kahēhi lavaṇaṁ-'kusaccariya // PaumaCa.1

tō bhaṇaï muṇī nisuṇasu, kāyandipurāhivassa sūrassa
raïvaddhaṇassa mahilā, sudarisaṇā nāma vikkhāyā // PaumaCa.2

tīē ganbhuppannā, dōṇi suyā piyahiyaṁkarā dhōrā
mantī u sabaguttō, tattha narindassa paḍikūlō // PaumaCa.3

vijayāvali ti' nāma, pariṇī mantissa sā nisāsamaē
gantūṇa naravarinda, bhaṇaï pahū! suṇasu maha vayaṇaṁ // PaumaCa.4

tujśāṇurāyarattā, kantaṁ mōttaṇa āgayā ihaī
icchasu maē narāhiva! mā vakkhēvaṁ kuṇam ēttō // PaumaCa.5

bhaṇiyā ya naravaīṇaṁ, binayāvali! nēva ērisaṁ jutaṁ
paraṇāripharisaṇaṁ viya, uttamapurisāṇa lajjaṇaya // PaumaCa.6

naṁ ēva naravaīṇaṁ, bhaṇiyā vijayāvalī gayā sagiham̐
parapurisadinnahiyayā, muṇiyā sā tattha mantīṇaṁ // PaumaCa.7

aïkōhavasagaēṇaṁ, taṁ naravaïsantiyaṁ mahāmavaṇaṁ
mantīṇa rayaṇisamaē, sahasā ālōviyaṁ sarva // PaumaCa.8

tō gūḍhasuraṅgāē, viṇiggaō naravaī saha suēhiṁ
mahilāya ṭhaviya puraō, gaō ya vāṇārasīdēsaṁ // PaumaCa.9

mantī vi sabaguttō, akamiūṇaṁ ca sayalaraja sō
pēsēi niyayadūrya, kāsinarindassa kāsipuraṁ // PaumaCa.10

gantūṇa taō dūō, sāhaï kasivassa sāmiyādiḍhē
tēṇāvi uvāladdhō, dūō ahaniṭhuragirāē // PaumaCa.11

kō tujjha sāmighāyaya, gēhaha nāma pi uttamō purisō
nāṇantō ciya dōsē, paḍivajjaï nēva bhiścattaṁ // PaumaCa.12

saha puttēhiṁ susāmī, jaṁ tē vahiō tumē aṇajjēṇaṁ
taṁ tē dāvēmi lahuṁ, raïvaddhaṇasantiyaṁ maggaṁ // PaumaCa.13


[p. 551]
kasivēṇa niṭhurāē, girāe nicchiō gaō dūō
sarva savitthara taṁ, kahēi niyayassa sāmissa // PaumaCa.14

suṇiūṇa dūyavayaṇaṁ, aha sō bhaḍacaḍayarēṇa mahaēṇaṁ
niṣphiḍaï savaguttō, kasivassuvari ahaturantō // PaumaCa.15

païsaraï sabaguttō, kāsōpurisantiyaṁ taō dēsa
kasivō vi niyayasēnnaṁ, turiyaṁ mēlēi dadasatō // PaumaCa.16

rahabaddhaṇēṇa purisō, kasivassa pavēsiō nisi pasē
pattō sāhēi phuḍa, dēva! tumaṁ āgaō sāmī // PaumaCa.17

suṇiūṇa aparisēsaṁ, vattaṁ kasivō gaō aïturantō
pēcchaï ujjāṇathaṁ, saputta-mahilaṁ niyayasāmi // PaumaCa.18

antēurēṇa samayaṁ, paṇamaï sāmi taō suparituṭṭhō
kasivō kuṇaï mahantaṁ, niyayapurē saṁgamāṇandaṁ // PaumaCa.19

raïvaddhaṇēṇa samarē, kasivasamaggēṇa sabaguttō sō
bhaggō païsaï raṇaṁ, pulindasarisō taō jāō // PaumaCa.20

puṇaravi kāyandīē, rāyā rahabaddhaṇō kuṇaï rajjaṁ
kasivō vi bhayavimukkō, bhui vāṇārasiṁ muiō // PaumaCa.21

kāūṇa suirakālaṁ, raja raïvaddhaṇō susaṁviggō
samaṇassa sanniyāsē, subhāṇunāmassa pabaïō // PaumaCa.22

vinayāvalī vi paḍhama, cattā mantīṇa sōgiṇī marium̐
niyakammapabhāvēṇaṁ, uppannā rakkhasī ghōrā // PaumaCa.23

taïyā tassuvasaggē, phōrantē rakkhasīe pāvāē
raïvaddhaṇassa sahasā, kēvalanāṇaṁ samuppannaṁ // PaumaCa.24

kāūṇa ya pabajaṁ, dō vi jaṇā piyahiyaṁkarā samaṇā
pattā 'gēvējivi, caütthabhavaladdhasammattā // PaumaCa.25

sēṇiya! caütthajammē, sāmalinayarīe vāmadēvasuyā
vasunanda-sunandabhihā, āsi ciya bambhaṇā purva // PaumaCa.26

aha tāṇa mahiliyāō, vissāvasu taha piyaṁgunāmāō
vippakulajāiyāō, jōvaṇa-lāyaṇṇakaliyāō // PaumaCa.27

dāūṇa ya siritilaē, dāṇaṁ sāhussa bhāvasaṁjuttaṁ
āukkhaē sabhajjā, uttarakuravē samuppannā // PaumaCa.28

bhōga bhōtūṇa taō, īsāṇē suravarā samuppannā
caïyā bōhisamaggā, piyaṁkara-hiyaṁkarā jāyā // PaumaCa.29


[p. 552]
saṁ kammamahāraṇṇaṁ, sayalaṁ māṇāṇalēṇa ḍahiūṇa
īvaddhaṇō mahappā, pattō sivasāsayaṁ mōkvaṁ // PaumaCa.30

kahiyā jē tujjha maē, ēlō piyaṁkara-hiyaṁkarā bhavā
gēvējacuyā sēṇiya!, jāyā lavarṇa-'kusā dhīrā // PaumaCa.31

dēvī sudarisaṇā vi ya, saṇiyāṇā hiṇḍiūṇa saṁsārē
nijariya juvaïkamma, siddhatyō khuḍaō jāō // PaumaCa.32

pubasiṇēhēṇa taō, kayā ya lavaṇa-kusā aīkusalā
siddhatyēṇa narāhiva!, raṇē ya avarāiyā dhīrā // PaumaCa.33

ēvaṁ suṇēūṇa bhavōhadukkha, jīvāṇa saṁsārapahē ṭhiyāṇaṁ
tummē ya sa vi sayā'pamacā, karēha dhamma vimalaṁ samatthā // PaumaCa.34


iha paümacariē lavaṇaṁ-'kusapubbabhavāṇukittaṇaṁ nāma caüruttarasaya parva samatta


---------------------------------------------------------------------
[mahu-kēḍhavaüvakkhāṇapavvaṁ]

caïūṇa ya paï-puttē, nikkhanasā tibajāyasaṁvēgā
jaṁ kuṇaï tavaṁ sīyā, tē tujjha kahēmi magahavaī! // PaumaCa.1

taïyā puṇa sabajaṇō, uvasamiō sayalabhūsaṇamuṇōṇaṁ
jāō niṇadhammaraō, bhikkhādāṇujaō ahiyaṁ // PaumaCa.2

jā āsi suravaṇaṁ, sarisī lāyaṇṇa-jōbaṇaguṇēhiṁ
sā tavasōsiyadēhā, sīyā dahā layā cēva // PaumaCa.3

pañcamahatvayadhārī, dubbhāvavivajjiyā payaïsōmā
nindantī mahilataṁ, kuṇaï tavaṁ bārasaviyappaṁ // PaumaCa.4

lōyakayaüttamaṅgī, malakañcuyadhāriṇī taṇusarīrā
chaṭṭha-'ṭama-māsāisu, suttavihīṇaṁ kayāhārā // PaumaCa.5

raha-araïvippamukkā, niyayaṁ sajjhāya-jhāṇakayabhāvā
samiīsu ya guttīsu ya, avirahiyā saṁjamujjuttā // PaumaCa.6


[p. 553]
parigaliyamasa-sōṇiya-hāra-chirā pāyaḍa'ṭṭhiyakavōlā
sahavahiēṇa vi tayā, jaṇēṇa nō lakkhiyā sīyā // PaumaCa.7

ēvaṁvihaṁ tavaṁ 'sā vi saṭivarisāṇi sumahayaṁ kāuṁ
tēttīsa puṇa diyahā, vihiṇā salēhaṇāutā // PaumaCa.8

vihiṇā''rāhiyacaraṇā, kālaṁ kāūṇa stha vaïdēhī
bāvīsasāyaraṭhiī, paḍiindō accuē jāō // PaumaCa.9

magahāhiya! māhappaṁ, pēcchamu jiṇasāsaṇassa jaṁ jīvō
mōttaṇa jubaïmāvaṁ, purisō jāō suravarindō // PaumaCa.10

sō tattha varavimāṇē, sumērusiharōvamē rayaṇacittē
surajubaīhiṁ parikhuḍō,' sīindō ramaï suhapaürō // PaumaCa.11

ēyāṇi ya annāṇi ya, jīvāṇaṁ parabhavāṇucariyāī
nisuṇijjanti narāhiva!, muṇivarakahiyāī bahuyāī // PaumaCa.12

tō bhaṇaï magaharāyā, bhayavaṁ kaha tēhiṁ accuē kappē
bāvīsasāgaraṭhiī, bhuttā mahu-kēḍhavēhiṁ pi // PaumaCa.13

bhaṇaï taō gaṇanāhō, varisasahassāṇi cēva caüsahī
kāūṇa tavaṁ viulaṁ, jāyā tē accuē dēvā // PaumaCa.14

kālēṇa cuyasamāṇā, aha tē mahu-kēḍhavā ihaṁ bharahē
kaṇhassa dō vi puttā, uppanā samba-pajjuṣṇā // PaumaCa.15

chassamahiyā u lakkhā, varisāṇaṁ antaraṁ samakkhāyaṁ
titthayarēhiṁ mahāyasa!, bhāraha-rāmāyaṇāṇaṁ tu // PaumaCa.16

puṇaravi ya bhaṇaï rāyā, bhayavaṁ! kaha tēhiṁ dullahā bōhī
laddhā tavō ya ciṇṇō?, ēya sāhēhi mē sarva // PaumaCa.17

tō bhaṇaï indabhūī, sēṇiya! mahu-kēḍhavēhiṁ annabhavē
jaha niṇamayammi bōhī, laddhā taṁ suṇasu ēgamaṇō // PaumaCa.18

iha khalu magahāvisaē, sāliggāmō ti nāma vikkhāō
sō bhuñjaha taṁ kālaṁ, rāyā nissandiō nāma // PaumaCa.19

vippō u sōmadēvō, tattha u parivasaï sālivaragāmē
tassa'ggilāgū puttā, sihibhūī vāubhūī ya // PaumaCa.20

aha tē paṇḍiyamāṇī, chakkammarayā timōgasammūḍhā
sammaïṁsaṇarahiyā, jiṇavaradhammassa paḍaṇīyā // PaumaCa.21


[p. 554]
kassaha kālassa taō, viharantō samaṇasaṅghaparikiṣṇō
aha nandivaddhaṇamuṇī, sāligāma samaṇupaṇē // PaumaCa.22

taṁ cēva mahāsamaṇa, ujjāṇatyaṁ jaṇō niyuṇiūṇaṁ
sāligāmāu taō, bandaṇahēuṁ viṇipphiḍiō // PaumaCa.23

taṁ aggi-vāubhūī, daṭhṭha pucchanti kattha aïpaürō
ēsō jāi jaṇavaō, sabāla-buḍḍō aïturantō! // PaumaCa.24

bhannēṇa tāṇa siṭuṁ, ujjāṇē āgayassa samaṇassa
vandaṇanimittahēuṁ, tassa imō nāi gāmajaṇō // PaumaCa.25

aha tē jēṭṭa-kaṇiṭṭā, vāyatthī uvagayā muṇisayāsaṁ
jaṁpanti dōṇi vi naṇā, muṇīṇa paḍikuṭṭavayaṇāī // PaumaCa.26

bhō bhō tummē sthamuṇī!, naï nāṇaha kiṁci' satthasaṁbandhaṁ
tō bhaṇaha lōyamajhē, aïrā mā kuṇaha vakkhēvaṁ // PaumaCa.27

ēkkaṇa muṇivarēṇaṁ, bhaṇiyā tunbhēhi āgayā kattō?
jaṁpanti āgayā vi hu, sāliggāmāō amhēhiṁ // PaumaCa.28

puṇaravi muṇōṇa bhaṇiyā, kavaṇāō bhavāō āgayā tubmē
ēvaṁ māṇusanammaṁ?, kahēha naï asthi paṇḍicaṁ // PaumaCa.29

taṁ tē ayāṇamāṇā, ahōmuhā lajjiyā ṭhiyā vippā
tāhē tāṇa parabhavaṁ, kahiūṇa muṇī samāḍhattō // PaumaCa.30

gāmassa vaṇathalīē, imassa tummē hi dōṣṇi vi siyālā
āsi ciya paralōē, maṁsāhārā bahukilēsā // PaumaCa.31

ētthēva atthi gāmē, pāmaraō karisaō 'gaō chētaṁ
mōttaṇa ya uvagaraṇaṁ, tattha puṇō āgaō sagihaṁ // PaumaCa.32

tē dō vi siyālā ta, uvagaraṇaṁ khāiūṇa kālagayā
kammavasēṇuppannā, puttā vi hu sōmadēvassa // PaumaCa.33

aha sō pabhāyasamaē, pāmaraō patthiō niyaṁ khittaṁ
pēcchaï dōṇi siyālō, uvagaraṇaṁ khāiūṇa maē // PaumaCa.34

diviē kāūṇa taō, dōṇi vi tē patthiō niyayagēhaṁ
pāmaraō kālagaō, nāō gambhammi suṇhāē // PaumaCa.35

sariūṇa pubanāī, mūga kuṇaï tattha sō bālō
kaha vāharāmi puttaṁ, tāyaṁ suhaṁ ca naṇaṇī haṁ? // PaumaCa.36

jaï natthi pañcaō bhē, tō taṁ vāharaha ēttha pāmarayaṁ
ēvaṁ ciya vittantaṁ, jēṇa asēsaṁ parikahēmi // PaumaCa.37

vāhariō ya muṇīṇaṁ, bhaṇiō jō āsi vaccha pāmaraō
sō hu tuma dukaēṇaṁ, jāō ganmammi suṇhāē // PaumaCa.38


[p. 555]
rāyā bāyaï micō, micō rāyattaṇaṁ puṇa uvēi
māyā vi havaï dhūyā, piyā vi puttō samunbhava // PaumaCa.39

ēvaṁ arahaṭṭaghaḍījantasamē iha samatthasaṁsārē
hiṇḍanti sabanīvā, sakammaviṣphadiyā suiraṁ // PaumaCa.10

ēvaṁ saṁsāraṭhiī, vaccha! tuma jāṇiūṇa mūga
muścasu phuḍakkharavayaṁ, baṁpasu iha lōyamajjhammi // PaumaCa.11

sō ēva bhaṇiyamēttō, parituṭṭhō paṇamiṇa muṇivasaha
sabaï jaṇassa sāhaï, vitantaṁ kōlhuyāīyaṁ // PaumaCa.42

saṁvēyavaṇiyabhāvō, pāmaraō dikkhiō muṇisayāsē
suṇiūṇa taṁ aṇēgā, jāyā samaṇā ya samaṇī ya // PaumaCa.43

tē vaṇavaēṇa vippā, uvahasiyā kalayalaṁ karēntēṇaṁ
ēē tē maṁsāsī u kōlhuyā bambhaṇā jāyā // PaumaCa.44

vaya-sīlavajjiēhiṁ, imēhiṁ pasuēhiṁ pāvabuddhīhiṁ
musiyā sabēha payā, dhammatthī bhōgatisiēhiṁ // PaumaCa.45

sabārambhapavitā, abambhayārī ya indiyapasattā
bhaṇṇanti caraṇahīṇā, abambhaṇā bambhaṇā lōē // PaumaCa.46

ēē tava-caraṇaṭhiyā, suddhā samaṇā ya* bambhaṇā lōē
vayabandhasihāḍōvā, khantikhamābambhasuttā ya // PaumaCa.47

śāṇamigahōttanirayā, ḍahanti niyayaṁ kasāyasamihāō
sāhanti muttimaggaṁ, samaṇā iha bambhaṇā dhīrā // PaumaCa.48

jaha kēi narā lōē, havanti khandinda-ruddanāmā u
taha ēē vayarahiyā, abambhaṇā bambhaṇā bhaṇiyā // PaumaCa.49

ēvaṁ sāhūṇa thuī, jaṁpantaṁ jaṇavayaṁ nisuṇiūṇaṁ
marubhūi-amigabhūī, lajjiyaviliyā gayā sagiha // PaumaCa.50

nāūṇa ya uvasarga, ējantaṁ attaṇō muṇivarindō
paḍimāi pēyabhavaṇē, ṭhāi taō dhīragambhīrō // PaumaCa.51

rōsāṇalapajjaliyā, nisāsu tē bambhaṇā muṇivahatthē
pavisanti piuvaṇaṁ tē, asivarahatthā mahāpōrā // PaumaCa.52

bahuvihaciyā palībiya, jalantaḍajjhantamaḍhayasaṁghārya
gaha-bhūya-bambharakkhasa-ḍāiṇi-yēyālabhīsaṇayaṁ // PaumaCa.53

kilikilikilantarakkhasa-sivāmuhujaliyapēyasaṁghāyaṁ
kavāyasatthapaüra, maḍayasamōtthaïyamahivīḍhaṁ // PaumaCa.54


[p. 556]
paścantamaḍaryapuṣphasasimisimiyagalantaruhiraviccha
ḍāiṇikabandhakaḍḍiyabhīma, ruṣṭantamyagaṇaṁ // PaumaCa.55

kaḍapūyaṇagahiyaraḍantaḍimbhaya kayatigicchamantaravaṁ
maṇḍalarayapavaṇudhuyaïndāuhajaṇiyanahamaga // PaumaCa.56

vijāsāhaṇasuṭṭiyanaṁgūliyatāramaṇiyamantaravaṁ
vāyasaavahiyamasaṁ, uddhamuhunnaïyajambugaṇaṁ // PaumaCa.57

katthaï pēyāyaḍḍiyamaḍayavikīrantakalahasadāla
kathaï yālāhayataruṇiyaramamantabhūyagaṇaṁ // PaumaCa.58

katthaï raḍantariṭṭa, annattō bhugubhugēntanambugaṇaṁ
dhudhughughudhuēntapūrya, kathaï kayapiṅgalābōla // PaumaCa.59

kathaï kaḍhōrahuyavahataḍataḍaphuṭṭantamaṭṭhisaddālaṁ
kathaï sāṇāyaḍḍiya-maḍayāmisaṁlaggajudvadhaṇi // PaumaCa.6

katthaï kavāladhavala, katthaï masidhūmadhūlidhūsariyaṁ
kiṁsuyavarṇa va katthaï, nālāmālāulaṁ dittaṁ // PaumaCa.61

ēyārisē masāṇē, jhāṇathaṁ muṇivaraṁ palōēuṁ
vippā vahujayamaī, saviūṇa muṇiṁ samāḍhattā // PaumaCa.62

rē samaṇa! iha masāṇē, mārijantaṁ tuma dharaü lōō
pañcakkhadēvaē vi hu, naṁ nindasi bambhaṇē amhē // PaumaCa.63

amhēhiṁ bhāsasi tuma, naha ēē jambugā parabhavammi
āsi kira dōṣṇi vi jaṇā, ēē viṣyā samuppannā // PaumaCa.64

tē ēva bhāṇiūṇaṁ, daṭṭhōṭṭhā asivarāī kaḍēuṁ
pahaṇantā muṇivasahaṁ tu thambhiyā tāva jakkhēṇaṁ // PaumaCa.65

ēvaṁ kamēṇa rayaṇī, viṣvāṇaṁ thambhiyāṇa vōlīṇā
uiō ya diyasaṇāhō, sāhūṇa samāṇiō jōgō // PaumaCa.66

tāvāgaō samatthō, sō saha jaṇavaēṇa muṇivasabhaṁ
vandaï vimhiyahiyaō, pēcchantō thabhiē vippē // PaumaCa.67

bhaṇiyā ya naṇavaēṇaṁ, ēē vippā parāiyā vāē
samaṇēṇa guṇavarēṇaṁ, nāyā vi hu tēṇa paḍikuṭṭhā // PaumaCa.68

cintēnti taō vippā, ēsa pahāvō muṇissa nikkhuttaṁ
balaviriyasamatthā vi ya, tēṇa'mhē thambhiyā ihaī // PaumaCa.69


[p. 557]
ēyāe avatthāē, baï amhē kaha vi niṣphiḍīhāmō
tō muṇivarassa vayaṇaṁ, nissandēhaṁ karīhāmō // PaumaCa.70

ēvantarammi pattō, samaya ciya aggilāe turantō
vippō u sōmadēvō, paṇamaï sāhuṁ pasāēntō // PaumaCa.71

paṇō puṇō puṇō ciya, 'samaṇaṁ tō bambhaṇō bhaṇaï ēvaṁ
jīvantu dēva ēē, duppuṇa tujjha yayaṇēṇaṁ // PaumaCa.72

samasa-mittabhāvā, samasuha-dukkhā pasaṁsa-nindasamā
samaṇā pasatyacitā, havanti pāvāṇa vi apābā // PaumaCa.73

tāva ghiya saṁpattō, jakkhō ta bambhaṇaṁ bhaṇaha ruhō
mā dēsi saṁpaï tuma, anbhakkhāṇaṁ muṇivarassa // PaumaCa.74

pāvā ya kalasacilā, micchādiṭṭhī muṇō duguṁchantā
rē vippa | tujjha pulā, imē maē thambhiyā duvā // PaumaCa.75

mārēntō lahaï vaha, sambhāṇēntō ya lahaï sammāṇaṁ
jō jaṁ karēi kamma, sō tassa phalaṁ tu aṇuhabaï // PaumaCa.76

taṁ ēva japamāṇaṁ, aïcaṇḍaṁ dāruṇaṁ mahādukkhaṁ
vinavaï pāyavaḍiō, sāhuṁ ca puṇō puṇō vippō // PaumaCa.77

tō bhaṇaï muṇī nakkhēṁ, marisasa dōsa imāṇa vippāṇaṁ । mā kuṇasu jīvadhāya, majjha kaē bhadda
dīṇāṇaṁ // PaumaCa.78

jaṁ āṇavēsi muṇivara!, ēvaṁ bhaṇiūṇa tattha nakkhaṇaṁ
tē bambhaṇā vimukkā, āsatthā sāhavaṁ paṇayā // PaumaCa.79

tē amgi-vāuī, vēyasuī ujjhiūṇa uvasantā
sāhussa sanniyāsē, dō vi jaṇā sāvayā jāyā // PaumaCa.80

jiṇasāsaṇāṇuracā, gihidhammaṁ pāliūṇa kālagayā
sōhammakappavāsī, dōṇi ya" dēvā samuppannā // PaumaCa.81

tattō cuyā samāṇā. sāēyāē samuddadattassa
sēṭṭhissa dhāriṇīē, piyāe puttā samuppannā // PaumaCa.82

nandaṇa-nayaṇāṇandā, puṇaravi sāyāradhammajōēṇaṁ
mariūṇa taō jāyā, dēvā sōhammakappammi // PaumaCa.83

tē tattha varavimāṇē, tuḍiya-ajaya-kaḍaya-kuṇḍalāharaṇā
bhuñjanti visayasōkkha, suravahuparivāriyā suiraṁ // PaumaCa.84


[p. 558]
caïyā amaravaīē, dēvīē kucchisaṁbhavā bāyā
tē hēmaṇāhapujā, viṇiyāē surakumārasamā // PaumaCa.85

mahu-kēḍhavā narindā, jāyā tēlōkapāyaḍapayāvā
bhuñjanti niravasēsa, puhaī jiyasatusāmantā // PaumaCa.86

navara tāṇa na paṇamaï, bhīmō girisiharadumāmāvatyō
ubāsēi ya dēsa, uiṇṇasēnnō kayantasamō // PaumaCa.87

vaḍanayarasāmiēṇaṁ, bhīmassa bhaēṇa vōrasēṇēṇaṁ
saṁpēsiyā ya lēhā, tūrantā mahunarindassa // PaumaCa.88

suṇiūṇa ya hattha, dēsaviṇāsaṁ taō paramaruṭṭhō
nimphiḍa ya mahurāyā, tassuvari sāhaṇasamamgō // PaumaCa.89

aha sō kamēṇa pacō, vaḍanayaraṁ pavisium̐ kayāhārō
taṁ vīrasēṇabhajnaṁ, candāma pēcchaï narindō // PaumaCa.90

cintēi tō maṇēṇa, imāe saha jā na muñjimō bhōgē
tō majjha imaṁ raja, nissāraṁ niṣphalaṁ 'nīyaṁ // PaumaCa.91

phajjā-'kajaviyanna, paḍisanu nijiūṇa' saṁgāmē
puṇaravi sāēyapuri, kamēṇa saṁpatthiō rāyā // PaumaCa.92

kāūṇa ya mantaṇaya, rāyā pūēi sabasāmantē
vāharaï vīrasēṇaṁ, tāhē antēurasamaggaṁ // PaumaCa.93

sammāṇiō ya sō vi ya, visajjiō sabanaravaïsamaggō
navaraṁ ciya candābhā, mahuṇā antēurē "chūṭā // PaumaCa.94

abhisēyapaṭṭabandhaṁ, candāmā pāviyā narindēṇaṁ
jāyā ya mahādēvī, sabāṇa vi cēva mahilāṇaṁ // PaumaCa.95

aha sō mahū narindō, candābhāsahagaō tahiṁ bhavaṇē
raïsāgarōvagāḍhō, garya pi kālaṁ na lakkhēi // PaumaCa.96

sō ya puṇa vīrasēṇō, hariyaṁ nāūṇa attaṇō kantaṁ
ghaṇasōgasalliyaṅgō, sahasā ummattaō jāō // PaumaCa.97

ēvaṁ aṇuhaviya ciraṁ, kantāvirahammi dussahaṁ dukkhaṁ
maṇḍavasāhusayāsē, pabahaō vīrasēṇō" sō // PaumaCa.98

sō vīrasēṇasāhū, tavacaraṇaṁ ajiūṇa kālagaō
divaṅgayamaüḍadharō, dēvō vēmāṇiō jāō // PaumaCa.99

aha sō mahū narindō, ciṭṭaï dhammāsaṇē suhaniviṭṭhō
mantīhiṁ sahālāvaṁ, vavahāraviyāraṇaṁ kuṇaï // PaumaCa.10


[p. 559]
saṁ cēva u vavahāra, rāyā mōtuṇa patthiō sagiha
bhaṇiō candābhāē, ki aja cirāviyaṁ sāmi // PaumaCa.101

tēṇa vi sā paḍimaṇiyā, vavahārō pāradāriyassa piē!
āsi na tīraï chētu, cirāviyaṁ tēṇa aja maē // PaumaCa.102

tō bhaṇaï vihasiūṇaṁ, candāmā pāradāriyaṁ sāmi
pūēhi payattēṇaṁ, na tassa dōsō havaha lōē // PaumaCa.103

suṇiūṇa tīe vayaṇaṁ, ruhō mahupasthivō bhaṇaï ēvaṁ
jō niggahassa bhāgī, sō kaha pūijjaē duṭṭhō! // PaumaCa.104

baï nimāhaṁ narāhiva!, kuṇasi tuma pāradāriyanarassa
ghōraṁ tu mahādaṇḍaṁ, kiṁ na hu taṁ attaṇō kuṇasi // PaumaCa.105

paḍhamaparadārasēvī, sāmi! tuma sayalavasumaīnāhō
pacchā havaï ya lōō, jaha rāyā taha payā sabā // PaumaCa.106

sayamēva naravarindō, jattha u paradāriō havaï duṭṭhō
tatya u kiṁ vavahārō, kōraï lōgassa majjhammi? // PaumaCa.107

suṇiūṇa vayaṇamēya, paḍibuddhī takkhaṇaṁ mahū rāyā
nindaï puṇō puṇō ciya, appāṇaṁ jāyasaṁvēgō // PaumaCa.108

kulavaddhaṇassa rajja, dāum̐ saha kēḍhavēṇa mahurāyā
nikkhamaï daḍhadhiīō, pāsē muṇisōhasēṇassa // PaumaCa.109

candāmā vi mahākulasaṁbhūyā uśiūṇa rāyasiriṁ
tassēva pāyamūlē, muṇissa dikkhaṁ ciya pavanā // PaumaCa.110

ghōraṁ kāūṇa tarva, kālagayā āraṇaccuē kappē
mahu-kēḍhavā'ṇunāyā, dōṇi vi tē indapaḍiindā // PaumaCa.111

samaṇī vi ya candāmā, saṁjama-tava-niyama-jōgajuttamaṇā
kālagayā uvavannā, dēvī divēṇa rūvēṇaṁ // PaumaCa.112

bāvōsasāgarāī, naha tēhi suhaṁ maṇōharaṁ bhuttaṁ
sēṇiya! accuyakappē, sīyā indō' viya tahēva // PaumaCa.113

imaṁ mahū-kēḍhavarāyacēṭṭhiyaṁ, samāsaō tujjha maē nivēiyaṁ
narinda! dhīraṭukumārasaṁgarya, suṇēhi ēttō vimalāṇukittaṇaṁ // PaumaCa.114


ii paümacariē mahu-kēḍhavaüpakkhāṇaṁ nāma pañcuttarasayaṁ pavvaṁ samattaṁ


---------------------------------------------------------------------

[p. 560]
[lakkhaṇakumāranikkhamaṇapavvaṁ]

karaṇanayarāhibaī, kaṇayarahō ṇāma khēyarō sūrō
mahilā tassa 'sayahuyā, dōṇi ya dhūyāu kanāō // PaumaCa.1

tāṇaṁ saryavaraṭē, sabaï vi ya khēyarā samāhūyā
kaṇayarahēṇa turantō, rāmassa vi pēsiō lēhō // PaumaCa.2

suṇiūṇa ya lēhatthaṁ, halahara-nārāyaṇā suyasamaggā
vijāharaparikiṇṇā, taṁ kaṇayapuraṁ samaṇupatā // PaumaCa.3

tāva sahāsu niviṭṭhā, sabē vi ya ubhayasēḍhisāmantā
āharaṇabhūsiyānā, dēvā va mahiḍḍisaṁjutā // PaumaCa.4

rāmō lakkhaṇasahiō, kumāraparivāriō vimāṇāō
avayariūṇa niviṭṭhō, tatyēva sahāe surasarisō // PaumaCa.5

tāva ya diṇē pasatyē, kannāō dō vi kayavibhūsāō
taṁ cēva rāyaüdahi, jaṇakallōlaṁ paviṭṭhāō // PaumaCa.6

tāṇaṁ ciya mayaharaō, dāvēi narāhivē bahuviyappē
hari-vasaha-sihi-parvagama-garuḍa-mahānāgacindhālē // PaumaCa.7

mayaharayadāviē tē, maharūma naravaī palōēuṁ
kannāhi kayā diṭṭhī, lava-kusāṇaṁ ghaṇasiṇēhā // PaumaCa.8

mandāiṇīe gahiō, aṇālavaṇō aṇagasamarūvō
candamuhīē vi taō, gantuṁ mayaṇaṁkusō variō // PaumaCa.9

aha tastha jaṇasamūhē, jāō ciya halahalārakhō gahirō
jaya-hasiya-gīya-vāiya-vimukahuṁkārakhukārō // PaumaCa.10

sāhu ti sāhu lōgō, jaṁpaï sīsaṅguliṁ bhamāḍēntō
aṇusarisō saṁjōgō, amhēhi 'sayavarē diṭṭhō // PaumaCa.11

gambhīradhōragaruyaṁ, ēsā mandāiṇī gayā lavaṇaṁ
mayaṇaṁkusaṁ surūvaṁ, candamuhī pāviyā dhīraṁ // PaumaCa.12

sāhukāramuharavaṁ, lōgaṁ suṇiūṇa lakkhaṇassa suyā
lavaṇaṁ-kusāṇa ruṭṭhā, sannōī samāḍhattā // PaumaCa.13

dēvīṇa visallāīṇa nandaṇā aṭṭha varakumārā tē
pannāsūṇēhiṁ tihiṁ, saēhi bhāīṇa parikiṇṇā // PaumaCa.14


[p. 561]
māṇasālā kuda, bhāivara tēhiṁ bahuhiṁ bajēhiṁ
mantēhi ka uvāmapa, mugala samaī // PaumaCa.15

kahē lava-māṇē, paṇimgahaṇa kōṇa niva
bahusūra sāpaḍara, nacantavilasiṇiṇōhaṁ // PaumaCa.16

tē lakkhaṇassa puja, dahaṇa sāṁvari mahāridi
aha bhāṇirḍa phyā, sāmarisā. dukhamaṇāī // PaumaCa.17

'amhē kiṁ kēṇa hīṇā, guṇēhiṁ ēyāṇa jāṇāmuyāṇa!
jēṇaṁ ciya parihariyā, kamāhi vinēgarahiyāhiṁ // PaumaCa.18

pyāṇi ya. amaāṇi ya, sōyantā tattha varakumārā tē
bhaṇiyā rūvamaīē, suēṇa ahabuddhimantēṇa // PaumaCa.19

mahilāēṁ kaē kahā, sōyaha tummētya dāruṇaṁ sabē
'hōhaha uvahasaṇijjā, imāe cēṭṭāe lōgassa! // PaumaCa.20

bajēṇa kayaṁ kamma, muhaṁ va asuhaṁ va ēttha saṁsārē
taṁ tēṇa pāviyavaṁ, tummē mā kuṇaha paritāvaṁ // PaumaCa.21

ēyāṇa adhuvāṇaṁ, kayalīthambha va sārarahiyāṇaṁ
bhōgāṇa visasamāṇaṁ, karaṇa mā dukkhiyā hōha // PaumaCa.22

tāyassa maē aḍē, ṭhiēṇa bālēṇa pōtthayammi suyaṁ
vayaṇaṁ jaha maṇuyabhavō, bhavāṇa sanyuttamō ēsō // PaumaCa.23

taṁ ēvaṁ imaṁ ladūdha, māṇusajammaṁ jayammi aïdulahaṁ
kuṇaha' paralōyahiyaya, niṇavaradhamma payattēṇē // PaumaCa.24

dāṇēṇa sāhavāṇaṁ, bhōgō labbhaï tavēṇa dēvattaṁ
nāṇēṇa siddhisōkvaṁ, pāvijaï sīlasahiēṇaṁ // PaumaCa.25

bāyassa dhuvaṁ maraṇaṁ, dōggaïgamaṇaṁ ca hōi paralōgē
taṁ ēva nāṇamāṇā, sabē vi ya kuṇaha jiṇadharma // PaumaCa.26

suṇiūṇa vayaṇamēyaṁ, paḍibuddhā tē tahiṁ kumāravarā
piyaraṁ kayañjaliuḍā, bhaṇanti nisuṇēhi vinnappaṁ // PaumaCa.27

jaï tāya! icchasi hiyaṁ, amhāṇaṁ vallabhāṇa puttāṇaṁ
tō mā kāhisi bigcha, dikkhābhimuhāṇa savāṇaṁ // PaumaCa.28

saṁsārammi aṇantē, parimamiyā visayalōluyā amhē
dukkhāṇi aṇuhavantā, saṁpaï icchāmi pāiuṁ // PaumaCa.29

tō bhaṇaï lacchinilaō, vayaṇaṁ agghāiuṁ sirē puttā
kaïlāsasiharasarisā, ēē ciya tumha pāsāyā // PaumaCa.30


[p. 562]
varakavaṇamittīyā, savvuvagaraṇēhiṁ saṁjuyā rammā
vīṇā-vasaravēṇa ya, mahurasarumgīyanimyōsā // PaumaCa.31

varajubaīhiṁ maṇaharē, vivuhāvāsē । rayaṇapanjaliē
kaha puta muñcaha imē, pāsāē nicaramaṇijē // PaumaCa.32

āhāra-pāṇa-candaṇa-mallā-''haraṇēsu lāliyā tummē
visahissaha kaha ēyaṁ, dukaracariya muṇivarāṇaṁ // PaumaCa.33

kaha nēhaninbharāō, muścaha jaṇaṇīu vilavamāṇīō
na ya bīvanti khaṇaṁ pi hu, 'tujjha.viōgammi ēyāō // PaumaCa.34

sō tēhiṁ vi paḍimaṇiō, tāya! bhamantāṇa amha saṁsārē
jaṇaṇīṇa sayasahassā, piyarāṇa ya vōliyā'ṇantā // PaumaCa.35

na piyā na cēva māyā, na ya bhāyā nēya atthasaṁbandhā
kuvanti parittāṇaṁ, jīvassa u dhammarahiyassa // PaumaCa.36

jaṁ bhaṇasi sāya! bhuñjaha, issariyaṁ ētya māṇusē jammē
ta khibasi andhakūvē, jāṇantō duttarē amhē // PaumaCa.37

salilaṁ cēva piyantaṁ, hariṇaṁ jaha haṇaï ēkaō vāhō
taha haṇaï naraṁ maccū, tisiyaṁ ciya kāmabhōgēsu // PaumaCa.38

jaha ēva vippaōgō; jāyaï bandhūhi saha dhuvō ētthaṁ
tō kīsa kīraï raī, saṁsārē dōsabāhullē! // PaumaCa.39

bandhaṇasiṇēhanaḍiō, puṇaravi bhōgēsu dāruṇaṁ sattō
purisō pāvaï dukkhaṁ, cirakālaṁ dīhasaṁsārē // PaumaCa.40

dukkhasalilāvagāḍhē, kasāyagāhukkaḍē bhavāvattē
ghaṇadōggaïviścīē, naramaraṇakilēsakallōlē // PaumaCa.41

ēyārisē mahāyasa!, bhamiyā saṁsārasāyarē amhē
dukkhāī aṇuhavantā, kaha kaha vi ihaṁ samuttiṇṇā // PaumaCa.42

saṁsāriyadukkhāṇaṁ, bhīyā jaramaraṇavippaōgāṇaṁ
aṇumannasu tāya! tuma, pavaja gihimō ajaṁ // PaumaCa.43

tē ēva nicchiyamaṇā, dikkhābhimuhā suyā muṇēūṇaṁ
aṇumaniyā kumārā, avagūḍhā lacchinilaēṇaṁ // PaumaCa.44

āucchiūṇa piyara, bandhunaṇaṁ cēva sabanaṇaṇīō
tāhē gayā kumārā, mahindaüdayaṁ varujjāṇaṁ // PaumaCa.45

caïūṇa niravasēsa, pariggahaṁ jāyatibasaṁvēgā
saraṇaṁ mahābalamuṇiṁ, patā tē aṭṭha vi kumārā // PaumaCa.46


[p. 563]
ummaṁ tabōnihāṇaṁ, kuṇamāṇā samii-guttisaṁjuttā
aha tē kumārasamaṇā, viharanti 'mahiṁ daḍhadhiīyā // PaumaCa.47

ēvaṁ kumāravaranikkhamaṇaṁ pasatyaṁ, bhāvēṇa jē vi hu suṇanti narā'pamacā
tāṇaṁ paṇassaï khaṇēṇa samatthapāvaṁ, bōhīphalaṁ ca vimalaṁ samuvajiṇanti // PaumaCa.48


ii paümacariē kumāranikkhamaṇaṁ nāma chaüttarasayaṁ pavvaṁ samattaṁ


---------------------------------------------------------------------
[bhāmaṁḍalaparalōyagamaṇavihāṇapavvaṁ]

vīrajiṇindassa gaṇī, paḍhamaparya saṁsiō maïpaganbhō
sāhaï maṇōgaya sō, bhāmaṇḍalasantiyaṁ cariyaṁ // PaumaCa.1

nisuṇēhi magahasāmiya!, aha sō bhāmaṇḍalō purē niyaē
bhuñjaï khēyaraïḍi, kāmiṇisahiō surindō // PaumaCa.2

cintēūṇa payattō, saṁpaï naï laēmi jiṇadikkhaṁ
tō juvaïpaümasaṇḍō, sussihii imō na saṁdēhō // PaumaCa.3

kāmiṇimaṇamajjhagaō, visayasuham̐ bhuñjiūṇa cirakālaṁ
pacchā tavaṁ sughōraṁ, dukkhavimōkkhaṁ karissē haïṁ // PaumaCa.4

bhōgēsu ajjiya ja, pāvaṁ aïdāruṇaṁ pamāēṇaṁ
taṁ pacchimammi kālē, jhāṇaggīṇaṁ dahissē haïṁ // PaumaCa.5

ahavā vi māṇabhaṅga, samarē kāūṇa khēyarabhaḍāṇaṁ
ṭhāvēmi vasē dōṇi vi, āṇākārōu sēḍhōō // PaumaCa.6

mandaragirīsu bahuviharayaṇujōviyaniyambadēsēsu
kīlāmi tattha gantuṁ, imāhiṁ sahiō paṇaïṇōhiṁ // PaumaCa.7

vatthūṇi ēvamāī, paricintantassa tassa magahavaī!
bhuñjantassa ya bhōgaṁ, gayāī saṁvaccharasayāī // PaumaCa.8

'ēvaṁ kāūṇa ima, karēmi kālammi cintayantassa
bhāmaṇḍalassa āuṁ, saṁthāraṁ āgayē tāva // PaumaCa.9


[p. 564]
maha janayā kamāī, pāsānīvari ṭimasa sabasaī
bhāmaṇḍalassa asaṇī, paḍiyā pa sirē pagāsī // PaumaCa.10

naṇayamuē kālagaē, bālō antēurē mahākandō
hāhākāramuhatyō, pīliyanavaṇaṁsuvicchahō // PaumaCa.11

jāṇantā vi pamāī, asaṁ janmasara dhurva pussiā
saha vi ya kālaklēva, kuṇanti visayāmisāsacā // PaumaCa.12

khaṇabhakurassa kajē, imassa dēhassa sārarahiyassa
purisā karēnti pārva, jāṇantā cēva sasthāī // PaumaCa.13

kiṁ kīraï satyēhi, appāṇō jēhi nēva uvasamiō!
ēkaparya pi vara taṁ, jē niyayamaṇaṁ pasāēcha // PaumaCa.14

ēvaṁ jō dīhamuta 'kuṇaha iha narō ṇēyavāvārajuttō, nicaṁ bhōgābhilāsī sayaṇapariyaṇē tibanēhāṇurattō
saṁsāra sō mahantaṁ parimamaï ciraṁ ghōradukkhaṁ sahantō । samhā rāya! pasatyē sasiyarabimalē hōhi dhammakkacittō // PaumaCa.15


ii paḍamacariē bhāmaṇḍalaparalōyagamaṇavihāṇaṁ nāma satsuttarasayaṁ pavvaṁ samattaṁ


---------------------------------------------------------------------
[haṇuvaṇibāṇagamaṇapabvaṁ]

ētō magahāhibaī!, suṇēhi haṇuyassa tāva vittantaṁ
varakaṇṇakuṇḍalapurē, bhōgē ciya sēkmāṇassa // PaumaCa.1

juvaïsahassēṇa sama, vimāṇasiharaḍiō mahiḍīō
līlāyantō viharaha, mahīe barakāṇaṇavaṇāī // PaumaCa.2

annayā vasantē, saṁpattē . jaṇamaṇōharē kālē
kōilamaharumgīē, mahuyaramuñcantakārē // PaumaCa.3

caliō mēsnagavara, vandaṇabhattōe cēiyaharāṇaṁ
haṇuō pariyaṇasahiō, dibavimāṇē samārūḍhō // PaumaCa.4


[p. 565]
appāsō gayaṇavalē, saha maṇapaṇadacchāparihatthī
kulapāyāṇa upāra, abhivandantō viṇaharāī // PaumaCa.5

saṁparī ya nagavara, svaṇasilākaṇayasiharasaṁghārya
māṇāvihadumagahaṇa, paṭhakāṇaṇamaṇḍivaṁ sma // PaumaCa.6

sō magaï pēccha sundari 1, nagarāyassuvari viṇaharaṁ tujh
jagajagajagēnsasōha, unmāsēntaṁ disāya // PaumaCa.7

klāsa bōyaṇāī, dōhaṁ paṇuvīsa va vitthiṇaṁ
rēhaï chattīsurca, girissa maüḍāyaē rammaṁ // PaumaCa.8

tavaṇijjubbala-nimmalagōurabahatukāviyāpāyāra
ghaya-chatta-paṭṭa-cāmara-lambūsā-''darisa-mālā // PaumaCa.9

śyāī pēccha kantē!, nāṇāvihapāyavōhachanlāī
cāri upavaṇāī, uvaruṣāra nagavarindassa // PaumaCa.10

paraṇiyalē sālavaṇaṁ ca nandaṇaṁ mēhalāe aïramma
tattō ciya sōmaṇasa, paṇḍagaparimaṇḍiyaṁ siharaṁ // PaumaCa.11

parabaüla-silaya-bampaya-asōya-punāya-nāyamāīhiṁ
rēhanti pāyavēhi, kusumaphalōṇamiyasāhēhiṁ // PaumaCa.12

ghaṇakusumagucchakēsaramayaranduddāmasurahigandhēṇaṁ । vāsanti
disāō, samantamō kāṇaṇavaṇāī // PaumaCa.13

ēēla caünikāyā, dēvā kōlanti pariyaṇasamamgā
raïsāgarōvagāḍhā, na saranti niē vi hu vimāṇē // PaumaCa.14

ēyāṇa ubavaṇāṇaṁ, ṭhiyāī majjhammi cēhayagharāī
tavaṇijapijharāī, bahuvihasurasaṅghanamiyāī // PaumaCa.15

vavaïṇṇō pakṇasuō, tattha kmiāṇāu pariyaṇasamaggō
pāyakkhiṇaṁ karēuṁ, pavisaraï tō niṇāgāraṁ // PaumaCa.16

dahūṇa siddhapaḍimā, bahulakkhaṇasaṁjuyā diṇayarāmā
paṇamaï pahaṭṭhamaṇasō, kantāhi samaṁ pavaṇaputtō // PaumaCa.17

maṇa-nagaṇahāriṇōō, haṇukssa piyāu kaṇayakamalēhiṁ
pūēnti siddhapaḍimā, annēhiṁ vi divakusumēhi // PaumaCa.18

sayamēva pavaṇaputtō, paḍimāō kuṅkumēṇa achēuṁ
dēi varasurahidhūyaṁ, baliṁ ca tivāṇurāēṇaṁ // PaumaCa.19

ēttō vāṇaramaülī, arahantaṁ jhāiūṇa bhāvēṇaṁ
thuṇaï thuimālēhiṁ, vivihēhiṁ pāvamahaṇēhiṁ // PaumaCa.20


[p. 566]
thuṇimaṇa ahicchāē, viṇimgamō jiṇaharāu haṇuvantō
pāyakkhiṇēi mēru, vandantō siddhabhavaṇāī // PaumaCa.21

bharahaṁ ēntassa taō, kamēṇa atyaṁgaō diyaṁsanāhō
haṇuvassa sayalasēnnaṁ, ṭhiyaṁ ca suradunduhigirimma // PaumaCa.22

sō tattha bahulapakkhē, gayaṇayalaṁ māruī palōyantō
pēcchaha ghaṇajhaṇanihaṁ, tārāma samantabhō chana // PaumaCa.23

cintēi tō maṇēṇaṁ, maha ēvaṁ candavirahiyaṁ gayaṇaṁ
na ya sōhaha kulagayaṇaṁ, tahā viṇā purisacandēṇaṁ // PaumaCa.24

taṁ nasthi naē sayalē, ṭhāṇaṁ tilatusatibhāgamētaṁ pi
jattha na kōlaha maccha, sacchandō suravarēhiṁ pi // PaumaCa.25

naï dēvāṇa vi ēsā, cavaṇāvatyā u havaï savāṇaṁ
amhārisāṇa saṁpada, kā ētya kahā maṇusāṇaṁ! // PaumaCa.26

vumanti jatya hatthī, mattā girisiharasanihā galyā
tō ēttha kiṁ va bhaṇṇaï!, paḍhama ciya avahiyā sasayā // PaumaCa.27

annāṇamōhiēṇaṁ, paścindiyavasagaēṇa jīvēṇaṁ
taṁ nasthi mahādukkhēṁ, jaṁ na'ṇuhūrya bhamantēṇaṁ // PaumaCa.28

mahilākarēṇuyāṇaṁ, luddhō gharavāriniyalapaḍibaddhō
aṇuhavaï tattha dukkhaṁ, purisagaō vammahāsattō // PaumaCa.29

pāsēṇa pañjarēṇa ya, bajjhanti caüppayā ya pakkhī ya
iha juvaïpañjarēṇaṁ, baddhā purisā kilissanti // PaumaCa.30

kiṁpāgaphalasaricchā, bhōgā pamuhē havanti gulamahurā
tē cēva u pariṇāmē, nāyanti ya visamavisasarisā // PaumaCa.31

taṁ nāṇiūṇa ēvaṁ, asāsayaṁ addhvaṁ calaṁ nīyaṁ
avahatthiūṇa bhōgē, pabajaṁ gihimō ajaṁ // PaumaCa.32

ēyāṇi ya annāṇi ya, paricintēntassa pavaṇaputtassa
rayaṇī kamēṇa jhīṇā, pabhāsayantō ravī uiō // PaumaCa.33

paḍibuddhō pavaṇasuō, bhaṇaï taō pariyaṇaṁ piyāō ya
dhammābhimuhassa mahaṁ, nisuṇēha paripphuḍaṁ vayaṇaṁ // PaumaCa.34

vasiūṇa suirakālaṁ, māṇusanammammi bandhavēhiṁ samēṁ
avasēṇa vippaōgō, havaï ya mā addhiī kuṇaha // PaumaCa.35

tāhē bhaṇanti haṇuvaṁ, mahilāō mahuramammaṇagirāō
mā muñcasu nāha! tuma, amhē ētthaṁ asaraṇāō // PaumaCa.36


[p. 567]
bhaṇaï taō haṇuvantō, parihiṇḍantassa majjha saṁsārē
mahilāṇa sahassāī, gayāī kālēṇa bahuyāī // PaumaCa.37

na ya māyā nēva piyā, na putadārā ihaṁ marantassa
purisassa paricāṇa, na kuṇanti bahā kuṇaï dhammō // PaumaCa.38

taṁ ēva aṇuhavēḍaṁ, nasyatirikkhēsu dāruṇaṁ dukkhaṁ
kaha puṇa nāṇantō haṁ, karēmi mahilāsu saha nēhaṁ // PaumaCa.39

saṁsārammi aṇantē, bhōō haï jāiyava-maraṇāṇaṁ
saṁpaï laēmi dikvaṁ, marisaha mē aviṇayaṁ sarva // PaumaCa.40

mēruṁ piva thiragaruyaṁ, hiyayaṁ nāūṇa tassa mahilāō
tāhē kuṇanti paramaṁ, akandaṁ lōlanayaṇāō // PaumaCa.41

āsāsiūṇa dhīrō, jubaīō ṭhāviu surya rajjē
niṣphiḍaï vimāṇāō, vijāharasuhaḍaparikiṇṇō // PaumaCa.42

māruhiya purisanāṇaṁ, nāṇāviharayaṇakiraṇapajjaliyaṁ
saṁpatthiō kamēṇaṁ, ujjāṇatyaṁ jiṇāyayaṇaṁ // PaumaCa.43

'kāūṇaṁ vandaṇaya, jiṇabhavaṇē sāhavaṁ suhaniviṭēṁ
nāmēṇa dhammarayaṇaṁ, taṁ paṇamaï māruī tuṭṭhō // PaumaCa.44

kāūṇa ya kihakarma, haṇuvō tō bhaṇaï muṇivaraṁ ēttō
bhayavaṁ! hōhi gurū mē, vihēhi saṁkhēvō dikkha // PaumaCa.45

aṇumaniō gurūṇaṁ, tāhē maüḍaṁ sakuṇḍalāharaṇaṁ
dēi suyassa narindō, saṁjamamaggē kaücchāhō // PaumaCa.46

paricattakāmabhōgō, kuṇaï sirē māruī tō lōyaṁ
haṇuvantō pabaïō, pāsē muṇidhammarayaṇassa // PaumaCa.47

pannāsā satta sayā, saṁvēgaparāyaṇā ya naravaïṇō
pavaïyā khāyanasā, cāraṇasamaṇaṁ paṇamiūṇaṁ // PaumaCa.48

haṇuyassa mahiliyāō, sabāō daïyasōgaduhiyāō
lacchīmaīe sayāsē, bāyāō cēva samaṇīō // PaumaCa.49

sirisēlō kammavaṇaṁ, sabaṁ jhāṇāṇalēṇa dahiūṇa taō
kēvalaladdhāisaō, saṁpattō vimalanimmalaṁ paramapayaṁ // PaumaCa.50


iha paümacariē haṇunivvāṇagamaṇa nāma aṭhuttarasayaṁ pavvaṁ samattaṁ


---------------------------------------------------------------------

[p. 568]
[sakasakahāvihāṇapa]

aha tatya kumārāṇaṁ, haṇuyassa ya nisuṇiūṇa pavaja
bhaṇaï paümō hasantō, kaha bhōgāṇaṁ viracā tē // PaumaCa.1

santē vi ya paricahaüm̐, bhōgē giṇhanti jē hu pabajja
nūṇaṁ tē gahagahiyā, vāūṇa vilahiyā purisā // PaumaCa.2

ahavā tāṇa na vijjā, asthi sahōṇā paōgamahakusalā
jēṇujhiūṇa bhōgā, ṭhiyā ya tava-saṁjamābhimuhā // PaumaCa.3

ēvaṁ bhōgasamuhē, tassa nimaggassa rāmadēvassa
buddhī āsi bhaïnaḍā, sēṇiya! udaēṇa kammassa // PaumaCa.4

aha annayā surindō, sahāe sīhāsaṇē suhaniviṭṭhō
ciṭṭhaï mahidvijuttō, dēvasahassēhiṁ parikiyō // PaumaCa.5

nāṇālaṁkāradharō, ghīrō bala-viriya-tēyasaṁpannō
aha saṁkahāgayaṁ sō, vayaṇaṁ ciya bhaṇaï dēvindō // PaumaCa.6

dēvattaṁ indattaṁ, jassa pasāēṇa pavarasiddhattaṁ
labbhaï taṁ namaha sayā, sasurāsuravandiyaṁ araha // PaumaCa.7

jēṇa imō nissārō, saṁsārarivū jagē ajiyapuchō
saṁnamasaṁgāmamuhē, pāvō nāṇāsiṇā nihaō // PaumaCa.8

kandappataranāda, kasāyagāhāulaṁ bhavāvarta
saṁsārasalilanāhaṁ, uttāraï jō aṇaṁ bhaviyaṁ // PaumaCa.9

jāyassa jassa taïyā, sumērusiharē surēhiṁ sabēhiṁ
jaṇiō ściya ahisēō, khīrōyahivārikalasēhiṁ // PaumaCa.10

mōhamalapaḍalachannaṁ, pāsaṇḍavivajiyaṁ nayavihīṇaṁ
nāṇakiraṇēhi sabaṁ, payāsiya jēṇa tēlōkaṁ // PaumaCa.11

sō jiṇavarō sababhū, bhāṇu sivō saṁkarō mahādēvō
viṇhū hiraṇṇagabbhō, mahēsarō īsarō ruddō // PaumaCa.12

jō ēvamāiēhiṁ, thubaï nāmēhiṁ dēva-maṇuēhiṁ
sō usahō jagabandhū, saṁsārucchēyaṇaṁ kuṇaï // PaumaCa.13

baha icchaha aṇuhaviuṁ, kallāṇaparaṁpara niravasēsaṁ
tō paṇamaha usahajiṇaṁ, sura-asuranamaṁsiyaṁ bhayavaṁ // PaumaCa.14


[p. 569]
jīvō aṇāinihaṇō, sakammapavaṇāhaō paribhamantō
kaha kaha vi māṇusataṁ, pattō na kuṇēi jiṇaghamaṁ // PaumaCa.15

micchādasaṇacariya, kāmarṇa jaï vi lahaï dēvattaṁ
taha vi ya cuō samāṇō', mujhē iha māṇusē jammē // PaumaCa.16

nindaï jiṇavaradhamma, micchatō nāṇa-dasaṇavihūṇō
sō hiṇḍaï saṁsārē, dukkhasahassāī aṇuhōntō // PaumaCa.17

pēcchaha mahiḍḍiyassa vi, sunāṇajuttassa māṇusē nammē
dulahā u havaï bōhī, kiṁ puṇa annāṇajuttassa? // PaumaCa.18

indō bhaṇaï kayā haï, bōhiṁ ladrūṇa māṇusē jammē
kammaṭṭavippamukkō, paramapayaṁ cēva pāvisaṁ? // PaumaCa.19

taṁ bhaṇaï surō ēkō, jaï tujha vi ērisī havaï buddhī
amhārisāṇa niyamā, māṇusajammē vimujjhihii // PaumaCa.20

indaṁ mahiḍḍijuttaṁ, bambhavimāṇē suraṁ cuyasamāṇaṁ
rāmaṁ kiṁ ca na pēcchaha, māṇusabhōgēsu aïmūḍhaṁ? // PaumaCa.21

tō bhaṇaï dēvarāyā, savāṇa vi bandhaṇāṇa dūrēṇaṁ
kaḍhiṇō u nēhabandhō, saṁsāratthāṇa sattāṇaṁ // PaumaCa.22

niyalēhi pūriō ciya, vaccaï purisō jahicchiya dēsaṁ
ēka pi aṅgulamiṇaṁ, na jāi ghaṇanēhapaḍibaddhō // PaumaCa.23

rāmassa niyayakālaṁ, sōmittō ghaṇasiṇēhamaṇurattō
sō vi ya tassa viōgē, muñcaï jōyaṁ aïsamatthō // PaumaCa.24

sō ta lacchinikēyaṁ, paümō na ya muyaï nēhapaḍibaddhō
kammassa ya udaēṇaṁ, kālaṁ ciya nēi maïmūḍhō // PaumaCa.25

suravaïmaṇiyaṁ naṁ taccamaggāṇurattaṁ, jiṇavaraguṇagahaṇaṁ suppasatthaṁ pavitaṁ
suṇiya vibuhasaṅghā taṁ ca indaṁ namēuṁ, aïvimalasarōrā janti saṁ saṁ nikēyaṁ // PaumaCa.26


ii paümacariē sakasakahāvihāṇaṁ nāma navuttarasayaṁ pavyaṁ samattaṁ


---------------------------------------------------------------------

[p. 570]
[lavaṇa-ṅkuisavayōvaṇapavēsavihāṇapavvaṁ]

aha tattha dōṇṇi dēvā, kuūhalī rayaṇacūla-maṇicūlā
nēhaparikkhaṇahēḍaṁ, samāgayā rāma-kēsōṇaṁ // PaumaCa.1

rāmaṁ sōūṇa mayaṁ, karisiyaṁ kuṇaï lakkhaṇō cēhūṁ?
rūsaï kiṁ vā gacchaï?, kiṁ vā paribhāsaē vayaṇaṁ? // PaumaCa.2

ahavā sōgāuliyaṁ, pēcchāmō lakkhaṇassa muhayandaṁ
tē ēva kayālāvā, sāēyapuri aha paviṭṭhā // PaumaCa.3

dēvā rāmassa gharē, kuṇanti māyāviṇimmiyaṁ sadaṁ
paümō maō maō tti ya, varajuvaīṇaṁ ciya vilāvaṁ // PaumaCa.4

rāmassa maraṇasaī, sōuṁ akandiyaṁ ca jubaīhiṁ
lacchīharō visaṇṇō, jaṁpaï tāhē imaṁ vayaṇaṁ // PaumaCa.5

hā kiṁ va imaṁ vattaṁ, ēva bhaṇantassa tassa sayarāhaṁ
vāyāe, samaṁ jīya, viṇiggaya lacchinilayassa // PaumaCa.6

kañcaṇathambhanisannō, aṇimōliyalōyaṇō tahāvatthō
lakkhijjaï cakkaharō, lēppamaō iva viṇimmaviō // PaumaCa.7

daṭṭaṇa vigayajīyaṁ, sōmittiṁ suravarā visaṇṇamaṇā
nindanti ya appāṇaṁ, dōṇṇi vi lajjāsamāvannā // PaumaCa.8

lakkhaṇamaraṇanihēṇaṁ, gāṇaṁ ēttha puravihiēṇaṁ
jāyaṁ paritāvayaraṁ, amhāṇa maṇaṁ tu appāṇaṁ // PaumaCa.9

pacchātātrumhaviyā, jīyaṁ dāūṇa tassa asamatthā
nindantā appāṇaṁ, sōhammaṁ patthiyā dēvā // PaumaCa.10

asamikkhiyakārīṇaṁ, purisāṇaṁ ēttha pāvahiyayāṇaṁ
sayamēva kayaṁ kammaṁ, paritāvayaraṁ havaï pacchā // PaumaCa.11

suravaramāyāe kayaṁ, kammaṁ avijāṇiūṇa jubaīō
paṇayakuviō ti kāuṁ, sabāu paī pasāēnti // PaumaCa.12

ēkkā bhaṇaï suṇiyā, jōvaṇamayagaviyāe pāvāē
sāmi! tumaṁ rōsaviō, kavaṇāē pāvabuddhōē // PaumaCa.13

paṇayakalahammi sāmiya!, bhaṇiō jaṁ aviṇayaṁ tuma tāē
taṁ amha khamasu saṁpaï, jaṁpasu mahurāe bāyāē // PaumaCa.14


[p. 571]
varakamalakōmalaṅgī, avagr̥haï kāvi nibharasiṇēhaṁ
calaṇēsu paḍaï annā, pattiya sāmī! kaüllāvā // PaumaCa.15

ghēttaṇa kāi vīṇaṁ, tassa ya guṇakittaṇaṁ mahurasaha
gāyaï varagandharva, daïyamsa pasāyajaṇaṇaṭuṁ // PaumaCa.16

avagūhiūṇa kāī, cumbaï gaṇḍatthalaṁ maṇabhirāmaṁ
jaṁpada puṇō puṇō ciya, amha pahū! dēhi ullāvaṁ // PaumaCa.17

saṁpuṇṇacandavayaṇā, kayanēvacchā kaḍakvavicchōhaṁ
naccaï kāvi maṇaharaṁ, piyassa puraō sasambhāvaṁ // PaumaCa.18

ēyāṇi ya annāṇi ya, tāṇa kuṇantīṇa cēṭṭiyasayāī
nāyaṁ niratyayaṁ taṁ, jōviyarahiyammi kantammi // PaumaCa.19

cāriyamuhāu suṇiuṁ, taṁ vittantaṁ sasaṁbhamō rāmō
taṁ lakkhaṇassa bhavaṇaṁ, tūrantō caṁba saṁpattō // PaumaCa.20

antēuraṁ paviṭṭhō, pacchaï vigayappamaṁ sirīrahiyaṁ
lacchīharassā bayaṇaṁ, pabhāyasasisannihāyāraṁ // PaumaCa.21

cintēi tō paümō, kēṇa vi kajjēṇa majjha cakaharō
ruṭṭō abbhuṭṭāṇaṁ, na dēi ciṭṭaï aviṇayaṅgō // PaumaCa.22

viralakkamēsu gantuṁ, agghāyaï matthā ghaṇasiṇēhaṁ
paümō bhagaï kaṇiṭuṁ, ki majjha na dēkhi ulāvaṁ? // PaumaCa.23

cindhēhi jāṇi ūṇa ya, gayanīyaṁ lakāvaṇaṁ nahāvanthaṁ
taha vi ya taṁ jīvantaṁ, sō mannaï nimbharasiṇēhō // PaumaCa.24

na ya hasaï nēva japaï, na cēva ussasaï cēṭṭhaparihīṇō
viṭṭhō ya tahāvatthī, sōmittī rāmadēvēṇaṁ // PaumaCa.25

mucchāgaō viuddhō, paramō parimusaï tamsa aṅgāī
nakkhakkhayaṁ pi ēkaṁ, na ya pēcchaï maggamāṇō vi // PaumaCa.26

ēyāvatthassa taō, vējjā saddāviūṇa paümābhō
kārāvēi tigicchaṁ, mantēhi tahōsahi pi // PaumaCa.27

vējagaṇēhiṁ jayā sō, mantōsahisaṁjupahiṁ vivihēhiṁ
na ya paḍivannō cēṭṭa, tō gaō rāhavō muccha // PaumaCa.28

kaha kaha vi samāsatthō, kuṇaï, palāvaṁ taō ya rōvantō
rāmō samunayaṇō, diṭṭhō jubaīhiṁ dīṇamudrō // PaumaCa.29

ēyantarammi tāō, sabāō lapavaṇassa mahilāō
rōvanti vihalavimbhalamaṇāō aṅga haṇantīō // PaumaCa.30


[p. 572]
hā nāha! hā mahājasa!, uddhēhi sasaṁbhamāṇa amhāṇaṁ
paṇivaïyavacchala! tuma, ullāvaṁ dēhi viyasantō // PaumaCa.31

hā dakkhiṇṇaguṇāyara, tujjha sayāsammi ciṭṭhaē paümō
ēyassa kiṁ va ruṭṭō, na ya uṭṭhasi āsaṇavarāō // PaumaCa.32

'asthāṇiyāgayāṇaṁ, suhāṇaṁ nāha! darisaṇamaṇāṇaṁ
hōūṇa sōmacittō, ālāvaṁ dēhi vimaṇāṇaṁ // PaumaCa.33

hā nāha! kiṁ na pēcchasi, ēvaṁ antēuraṁ vilavamāṇaṁ!
sōyāuraṁ ca lōya, kiṁ na nivārēsi dīṇamuhaṁ // PaumaCa.34

sōyāurāhiṁ ahiya, juvaīhiṁ tattha rōvamāṇīhiṁ
hiyayaṁ kassa na kaluṇaṁ, jāyaṁ ciya gaggaraṁ kaṇṭhaṁ? // PaumaCa.35

ēvaṁ rōvantīhiṁ, juvaīhiṁ hāra-kaḍayamāīyaṁ
khitujhiēhiṁ channā, sabā rāyaṅgaṇatthāṇī // PaumaCa.36

ēyantarammi sōuṁ, kālagayaṁ lakkhaṇaṁ susaṁviggā
lavaṇaṁ-'kusā virattā, bhōgāṇaṁ takkhaṇaṁ dhīrā // PaumaCa.37

cintēnti jō surēsu vi, saṁgāmē lakṣaṇō aniyapurō
bala-viriyasamatthō vihu, sō kaha kālāriṇā nihaō? // PaumaCa.38

kiṁ vā imēṇa kīraï, kayalīthambhō cha sārarahiēṇaṁ
dēhēṇa dukkha-dōggaïkarēṇa bhōgāhilāsīṇaṁ? // PaumaCa.39

ganbhavasahīe bhīyā, piyara namiūṇa paramasaṁvēgā
dōṇṇi bi mahindaüdaya, ujjāṇaṁ patthiyā dhīrā // PaumaCa.40

amayarasanāmadhēyaṁ, sāī paḍivajiūṇa tē saraṇaṁ
pabaïyā khāyajasā, uttamaguṇadhārayā jāyā // PaumaCa.41

ēkkattō suyavirahō, maraṇaṁ ca sahōyarassa annattō
ghaṇasōyamahāvatta, rāmō, dukkhaṇṇavē paḍiō // PaumaCa.42

rāmassa piyā puttā, puttāṇa u valahō ya sōmittī
virahē tassa narāhiva!, rāmō aïdukkhiō jāō // PaumaCa.43

ēvaṁ kammaniōgē, saṁpattē sabasaṁgaē bandhujaṇē
sōgaṁ vēraggasamaṁ, jāyantiha vimalacēṭṭhiyā sappurisā // PaumaCa.44


ii paramacariē lavaṇaṁ-'kusatavōvaṇapavēsavihāṇaṁ nāma dasuttarasayaṁ pavvaṁ samattaṁ


---------------------------------------------------------------------

[p. 573]
[rāmavippalāvavihāṇapavvaṁ]

aha kālagayasamāṇē, sēṇiya! nārāyaṇē jugapahāṇē
rāmēṇa sayalaraja, bandhavanēhēṇa paricattaṁ // PaumaCa.1

lacchōharassa dēha, surahisugandhaṁ sahāyaō maüyaṁ
jīēṇa vi parimukta, na muyaha paramō siṇēhēṇaṁ // PaumaCa.2

agghāyaï paricumbaï, ṭhavēi akē puṇō phusaï aṅgaṁ
ruyaï mahāsōgāṇalasaṁtattō rāhavō ahiyaṁ // PaumaCa.3

hā kaha mōttaṇa maē, ēkkāgi dukkhasāgaranimaggaṁ
ahilasasi vaccha! gantuṁ, siṇēharahiō iva nirutaṁ // PaumaCa.4

uṭhēhi dēva! turiyaṁ, tavōvaṇaṁ majjha patthiyā puttā
jāva na vi nanti dūra, tāva ya āṇēhi gantūṇaṁ // PaumaCa.5

dhīra! tumē rahiyāō, aïgāḍhaṁ dukkhiyāō mahilāō
lōlanti dharaṇivaṭē, kaluṇapalā kuṇantīō // PaumaCa.6

viyaliyakuṇḍalahāra, cūḍāmaṇimēhalāīyaṁ ēyaṁ
juvaïjaṇaṁ na nivārasi, vacchya! ahiyaṁ vilavamāṇaṁ // PaumaCa.7

uddēhi sayaṇavacchala!, vāyā mē dēhi vilavamāṇamsa
kiṁ va akāraṇakuviō, harasi muhaṁ dōsarahiyassa? // PaumaCa.8

na tahā dahaï nidāhō, divāyarō huyavahō va pajaliō
naha dahaï niravasēsa, dēhaṁ ēkōyaraviōgō // PaumaCa.9

kiṁ vā karēmi vacchaya!? kattō vaccāmi haï tumē rahiō?
ṭhāṇaṁ pēcchāmi na taṁ, nidhāṇaṁ jattha ra lahāmi // PaumaCa.10

hā vaccha! muścasu imaṁ, kōvaṁ sōmō ya hōhi saṁkhavaṁ
saṁpaï aṇagārāṇaṁ, vaṭṭaï vēlā maharisīṇaṁ // PaumaCa.11

atthāō divasayarō, lacchīhara! kiṁ na pēcchasi imāī
maülanti kuvalayāī, viyasanti ya kumuyasaṇḍāī? // PaumaCa.12

astharaha lahum̐ sējaṁ, kāūṇa bhuyantarammi sōmitti
sēvāmi jēṇa nidaṁ, parivajjiyasasavāvārō // PaumaCa.13

saṁpuṇṇacandasarisaṁ, āsi tumaṁ aïmaṇōharaṁ vayaṇaṁ
kajaṇa kaṁṇa supurisa!, saṁpaï vigayappabhaṁ nāyaṁ? // PaumaCa.14


[p. 574]
naṁ tujjha hiyayaïṭuṁ, davaṁ saṁpāyayāmi taṁ sarva
sabāvāramaṇaharaṁ, kāūṇa muha samullavasu // PaumaCa.15

muśca visāyaṁ supurisa!, amhaṁ ciya khēyarā aïviruddhā
sabē vi āgayā vi hu, ghēttumaṇā kōsalaṁ kuddhā // PaumaCa.16

mahayaṁ pi sattusēnnaṁ, jiṇayantō jō imēṇa cakkēṇaṁ
sō kaha sahasi paribhavaṁ, kayanta cakkassa dhīra tumaṁ // PaumaCa.17

sundara! vimuñca nidaṁ, vōlīṇā sabarī ravī uiō
dēhaṁ pasāhiūṇaṁ, cisu asthāṇamajhagaō // PaumaCa.18

sabō vi' ya puhaïnaṇō, samāgaō tujha sanniyāsammi
gurubhatta! mittavacchala!, ēyassa karēhi māṇatthaṁ // PaumaCa.19

niyayaṁ tu suppahāyaṁ, jiṇāṇa lōgāvalōgadarisīṇaṁ
bhaviyapaümāṇa vi puṇō, nāyaṁ muṇisubaō saraṇaṁ // PaumaCa.20

vaccha! tumē cirasaïē, siḍhilāyaï jiṇaharēsu saṁgīyaṁ
samaṇā jaṇēṇa samaya, saṁpattā cēva ubēyaṁ // PaumaCa.21

uṭhēhi sayaṇavacchala , dhīrēhi mamaṁ visāyapaḍivannaṁ
ēyāvatthami tumē, na dēi sōhā imaṁ nayaraṁ // PaumaCa.22

Jṇaṁ kaō viōgō, kassa vi jīvasma annajammammi mayā
ēkōyarassa basaṇaṁ, vimala vihāṇassa pāviyaṁ tēṇa sayā // PaumaCa.23


ii paramacariē rāmavippalāvavihāṇaṁ nāma ēgādasuttarasayaṁ pavvaṁ samattaṁ


---------------------------------------------------------------------
[lakkhaṇaviōgavihīsaṇavayaṇapadhvaṁ]

ētō. khēyarabasahā, sabaṁ" taṁ jāṇiūṇa bittantaṁ
mahilāmu samaṁ sigdhaṁ, sāṇyapuri samaṇupattā // PaumaCa.1

ahaṁ sō laṅkāhibaī, bihīsaṇō saha suēhiṁ suggīvō
candōyarassa puttō, tahēva sasibaddhaṇō muhaḍō // PaumaCa.2


[p. 575]
ēē annē ya bahū, khēyaravasahā saasunayaṇajuyā
pavisanti siriharaṁ tē, rāmamsa 'kayātipaṇāmā // PaumaCa.3

aha tē visaṇṇabayaṇā, kāūṇa 'vihī u mahiyalē sadhē
ubaviṭhṭhā paümābhaṁ, mamanti pāṇmu paḍijhaṇaṁ // PaumaCa.4

jaï vi ya imō mahānasa!, sōgō dukkhēhiṁ muścaï hayāsō
taha vi ya avasēṇa tumē, mōttavō amha vayaṇēṇaṁ // PaumaCa.5

tē ēva jaṁpiūṇaṁ, tuhikā khayarā ṭhiyā sarvē
saṁthāvaṇammi kusalō, ta bhaṇaï vihīsaṇō vayaṇaṁ // PaumaCa.6

jalabubbuyasarisāī, rāhava! dēhāī sabanīvāṇaṁ
uppajjanti cayanti ya, ‘nāṇājīṇī pattāṇaṁ // PaumaCa.7

indā salōgapālā, bhuñjantā uttamāī sōkkhāī
puṇṇakvayammi tē vi ya, caïuṁ aṇuhōnti dukhāī // PaumaCa.8

tē tattha maṇuyadēhē, taṇabinducalācalē aïdugandhē
uppajanti mahājasa :, kā sannā pāyaē lōē! // PaumaCa.9

annaṁ mayaṁ samāṇaṁ, sōyaï ahiṁyaṁ vimūḍhabhāvēṇaṁ
mañcubayaṇē paviṭuṁ, na sōyaī cēva appāṇaṁ // PaumaCa.10

jattō pabhūi nāō, jōvō tattō pabhūi mañcūṇaṁ
gahiō kuraṅgaō viva, karālavayaṇēṇa sōhaṇaṁ // PaumaCa.11

lōyassa pēcchasu pahū!, paramaṁ ciya sāhasaṁ abhīyassa
maccussa na vi ya bīṭaï, purā vi hu uggadaṇḍassa // PaumaCa.12

taṁ natthi jīvalōē, ṭhāṇaṁ tilatusatibhāgamēttaṁ pi
jattha na jāō jīvō, jatyēva na pāviōṁ maraṇaṁ // PaumaCa.13

mōttaṇa niṇaṁ ēka, sarva sasurāsurammi tēlōkkaṁ
maccūṇa chijjaï paha!, vasahēṇa taṇaṁ va taddiyasaṁ // PaumaCa.14

bhamiūrṇa ya saṁsārē, jīvō kaha kaha vi lahaï maṇuyattaṁ
bandhabanēhaviḍiō, na gaṇaï āuṁ parigalantaṁ // PaumaCa.15

jaṇaṇīe naï vi gahiō, rakkhijjantō vi āuhasapahiṁ
taha vi ya narō narāhiva!, hāraha maccūṇa akayāthī // PaumaCa.16

saṁsārammi aṇantē, sayaṇōhā iha sarīriṇā pattā
tē sindhusāyarassa vi, sikayāpa sāmi ahiyayarā // PaumaCa.17


[p. 576]
naraēmu ya na pīya, kalilaṁ bōvēṇa pāvasattēṇaṁ
taṁ jayaha piṇḍiyaṁ ciya, sayaṁbhuramaṇassa vi balōha // PaumaCa.18

puttō piyā rahuttama!, jāyaï dhyā vi parabhavē jaṇaṇī । bandhū vi hōī, vaïrī, saṁsāraṭhiī imā sāmi
 // PaumaCa.19

rayaṇappahāiyaṁ ja, dukkhaṁ jīvēṇa pāviyaṁ bahusō
taṁ nimuṇiūṇa mōhaṁ, kō na cayaï uttamō purisō? // PaumaCa.20

tumhārisā vi rāhava!, ubaggijanti naï vi mōhēṇaṁ
kā sannā havaï pahū!, dhīratē pāyayanarāṇaṁ? // PaumaCa.21

ēvaṁ. niyayasarīraṁ, jutaṁ mōttu kasāyadōsāvāsaṁ
kiṁ puṇa annassa taṇu, na ya ujjhasi dēva suvimalaṁ kariya maṇaṁ? // PaumaCa.22


ii paümacariē lakkhaṇaviōgabihīsaṇavayaṇaṁ nāma bārasuttarasayaṁ pavvaṁ samattaṁ


---------------------------------------------------------------------
[kallāṇamittadēvāgamaṇapavvaṁ]

sumgōvamāiēhi, bhaḍēhiṁ namiūṇa rāhavō bhaṇiō
sakkārēhi mahānasa!, ēvaṁ lacchīharassa taṇuṁ // PaumaCa.1

tō bhaṇaï sakalusamaṇō, rāmō acirēṇa aja tubmēhiṁ
māi-pii-sayaṇasahiyā, ḍajjhaha ahiyaṁ khalasahāvā // PaumaCa.2

uṭhēhi lacchivallaha!, annaṁ dēsaṁ lahum̐ pagacchāmō
jattha imaṁ aïkaḍayaṁ, khalāṇa vayaṇaṁ na ya suṇāmō // PaumaCa.3

ninbhacchiūṇa ēvaṁ, khēyaravasahā'isōgasaṁtatō
lacchīharassa dēhaṁ āḍhattō cumbiuṁ rāmō // PaumaCa.4

aha sō avīsasantō, tāhē lacchīharassa taṁ dēhaṁ
āruhiya niyayakhandhē, anuddēsaṁ gaō paümō // PaumaCa.5


[p. 577]
bhuyapañjarōvagūrda, majaṇapīḍhē tamō ṭhavēūṇaṁ
ahisidhada sōmitti, kañcaṇakalasēīi paümābhō // PaumaCa.6

āhariūṇa asēsaṁ, tāhē bāharaha sūvayāraṁ sō
sajēhi bhōyaṇavihi, sigdha mā kuṇasu vakkhēvaṁ // PaumaCa.7

māṇaṁ paḍicchiṇaṁ, karaṇija ēvamāiyaṁ sarva
aṇuṭṭhiyaṁ tu sigdha, sāmihiēṇaṁ pariyaṇēṇaṁ // PaumaCa.8

sō ōyaṇassa piṇḍaṁ, rāmō pakkhiyaï tassa vayaṇammi
na hilasaï nēva pēcchada, jiṇavaradhamma piva abhavō // PaumaCa.9

ēsā ya uttamarasā, niyaya kāyambarī tuma iṭṭā
piyasu casaēsu lakkhaṇa!, uppalavarasurahigandhaḍḍā // PaumaCa.10

vabīsa-vaṁsa tisariya-vīṇā-gandhava-vivihanaḍapasu
thubaï avirahiyaṁ sō, sōmiti rāmavayaṇēṇaṁ // PaumaCa.11

ēyāṇi ya annāṇi ya, karaṇijjasayāī tassa paümābhō
kārēi mūḍhahiyaō, parivajiyasēsavāvārō // PaumaCa.12

tāva muṇiūṇa ēyaṁ, vittantaṁ vēriyā raṇucchāhā
cārū ya vajjamālī, rayaṇakkhāī ya mundasuyā // PaumaCa.13

jaṁpanti amha gurava, vahiūṇaṁ tēṇa agaṇiyabhaēṇaṁ
pāyālaṁkārapurē, ṭhaviō ya virāhiō rajē // PaumaCa.14

sīyāe avahiyāē, laddhaṇaṁ tattha pavarasuggīvaṁ
laṅghaüṁ lavaṇanalaṁ, aṇēyadīvā viṇāsēntō // PaumaCa.15

pattō ciya vijāō, tāhē cakkēṇa rāvaṇaṁ samarē
mārēūṇa ya lakā, kayā vasē khēyarā sabaï // PaumaCa.16

sō kālacakapahaō, sōmittō pathiō paraṁ lōgaṁ
rāmō vi tassa virahē, mōhēṇa vasīkaō ahiyaṁ // PaumaCa.17

ajappabhūi vaṭṭaï, chammāsō tassa mōhagahiyassa
vāvāravajiyassa ya, bhāisarīraṁ vahantassa // PaumaCa.18

kāūṇa saṁpahāraṁ, ēvaṁ tē niyayasāhaṇasamaggā
sannaddhabaddhakavayā, sāēyapuri samaṇupattā // PaumaCa.19

sōūṇa vajjamāliṁ, samāgayaṁ sundaputtaparivāraṁ
rāmō vajāvattaṁ, vāharaï kayantadaṇḍasamaṁ // PaumaCa.20


[p. 578]
uvaṇīya ciya gēṇhaï, taṁ dhaṇuyaṁ lakkhaṇaṁ ṭhaviya akē
tāhē kayantasarisō, dēha rahū rivunalē dihi // PaumaCa.21

ēyantarammi jāō, āsaṇakampō surāṇa suralōē
māhindanivāsīṇaṁ, tattha jēḍāū kayaṁtāṇaṁ // PaumaCa.22

avahivisaraṇa dardū, dēvā sōgāuraṁ paümanāhaṁ
taṁ cēva kōsalapuriṁ, paḍiruddhaṁ vēriyabalēṇaṁ // PaumaCa.23

sariūṇa sāmiyaguṇē, samāgayā kōsalāpuriṁ dēvā
vēdanti aribalaṁ taṁ, samantaō sēnnanivahēṇaṁ // PaumaCa.24

davaṇa surabalaṁ ta, bhīyā vijjāharā viyaliyatthā
nāsēnti ēkamēkaṁ, laṅghantā niyayapurihattā // PaumaCa.25

pattā niyayapuraṁ tē japanti bihīsaṇassa kaha vayaṇaṁ
pēcchāmō gayalajjā, vibhaggamāṇā khalasahāvā? // PaumaCa.26

aha tē indaïtaṇayā, sundasuyā cēva jāyasavēgā
rahavēgassa sayāsē, muṇissa dikkhaṁ ciya pavanā // PaumaCa.27

satnubhayammi yavagaē, surapavarā tassa sanniyāsammi
jaṇayanti sukkarukkhēṁ, · rāmassa pabōhaṇaṭṭhammi // PaumaCa.28

vasahakalēvarajuttaṁ, sōraṁ kāūṇa tattha ya jaṁḍāū
ucchahaï vāhium̐ jē, pakkhiraha ya bīyasaṁghāya // PaumaCa.29

'rōvaï ya paümasaṇḍa, silāyalē pāṇiēṇa siñcantā
puṇaravi cakārūḍhō, pīlaï sikayā jaḍāusurō // PaumaCa.30

ēyāṇi ya annāṇi ya, atthaviruddhāi tattha kajāī
kuṇamāṇā surapavarā, tē pucchaï halaharō dō vi // PaumaCa.31

bhō bhō! suktaruvara, kiṁ siñcasi mūḍha! salilanivahēṇaṁ
vasahakalēbarajuttaṁ, sīraṁ nāsēsi bijjasamaṁ // PaumaCa.32

salilē manthijantē, suṭṭa viṇa ya mūḍha hōi ṇavaṇīyaṁ
sikayāe pīliyāē, kattō ciya nāyaē tēllaṁ // PaumaCa.33

na ya hōi kajjasiddhī, ēvaṁ kuṇantāṇa mōhagahiyāṇaṁ
nāyaï sarīrakhēō, navaraṁ vivarīyabuddhīṇaṁ // PaumaCa.34

taṁ bhaṇaï kayantasurō, tuhamavi nīvēṇa vajjiyaṁ dēhaṁ
kaha vahasi aparitantō, nēhamahāmōhagahagahiō? // PaumaCa.35


[p. 579]
taṁ lakkhaṇassa dēhaṁ, avagr̥hēūṇa bhaṇaï paümābhō
ki siriharaṁ duguṁchasi, amaṅgalaṁ cēva kuṇamāṇō! // PaumaCa.36

jāva kayantēṇa sama, paramō rāmassa baṭṭaï vivāō
rayaṇakalēbarakhandhō, tāva jaḍāū samaṇupattō // PaumaCa.37

dahaṇa abhimuhaṁ taṁ, halāuhō bhaṇaï kēṇa kajjēṇaṁ
ēyaṁ kalēvaraṁ ciṁya, maïmūḍhō vahasi khandhēṇaṁ? // PaumaCa.38

bhaṇiō surēṇa paümō, tumaṁ pi pāṇēsu vajjiyaṁ maḍayaṁ
vahasi avivēgavantō, ahiyayara bālabuddhīō // PaumaCa.39

vālaggakōḍimētaṁ, dōsaṁ pēcchasi parassa aïsigdhaṁ
mandaramēttaṁ pi tuma, na ya pēcchasi attaṇō dōsaṁ // PaumaCa.40

daṭṭaṇa tumē paramā, maha pīī saṁpayaṁ samaṇujāyā
sarisā sarisēsu sayā, rajjanti suī jaṇē ēsā // PaumaCa.41

kāūṇa maē puraō, jaṇammi sabāṇa bālabuddhīṇaṁ
puvapisāyāṇa tuma, rāyā mōhaṁ uvagayāṇaṁ // PaumaCa.42

amhē mōhavasagayā, dōṇi vi ummattayaṁ vayaṁ kāuṁ
parihiṇḍāmō vasuhaṁ, kuṇamāṇā gahiliyaṁ lōyaṁ // PaumaCa.43

ēvaṁ bhaṇiyaṁ suṇiu, pasiḍhilabhāvaṁ ca uvagaē mōhē
sumaraï guruvayaṇaṁ sō, paümō lajjāsamāvannō // PaumaCa.44

vavagayamōhaghaṇō sō, paḍiyōhaṇavimalakiraṇasaṁjuttō
candō cha sarayakālē, chajjaï paümō daḍhadhiīō // PaumaCa.45

asaṇāiēṇa va jahā, laddhaṁ ciya bhōyaṇaṁ "hiyayaïṭuṁ
tāhāghatthēṇa saraṁ, di8 piva salilapaṁḍipuṇṇaṁ // PaumaCa.46

laddhaṁ mahōsaha piva, accantaṁ vāhipīḍiyataṇūṇa
ēva paümēṇa sariya, guruvayaṇaṁ cēva dukkhēṇaṁ // PaumaCa.47

paḍibuddhō naravasahō, nāō papphullakamaladalanayaṇō
cintēi'ha uttiṇṇō, ayaṁ mōhandhakūvāō // PaumaCa.48

vimalaṁ ciya saṁjāya, tassa maṇaṁ gahiyadhammaparamatthaṁ
mōhamalapaḍalamukaṁ, najaï saraṇa va ravibimbaṁ // PaumaCa.49

annaṁ bhavantaraṁ piva, saṁpattō vimalamāṇasō rāmō
cintēūṇāḍhatō, saṁsāraṭhiī susaṁviggō // PaumaCa.50


[p. 580]
parihiṇḍantēṇa mayā, saṁsārē kaha vi māṇusaṁ nammaṁ
uddhaṁ aladdhapuṣa, mūḍhō ciya jāṇamāṇō haïṁ // PaumaCa.51

labbhanti kalatāī, saṁsārē bandhavā ya ṇēyavihā
ēkā niṇavaravihiyā, navaraṁ ciya dulahā bōhī // PaumaCa.52

ēvaṁ paḍibuddha ta, dēvā nāūṇa appaṇō riddhiṁ
dāvēnti harisiyamaṇā, vimyajaṇaṇiṁ tihuyaṇammi // PaumaCa.53

pavaṇō surahisuyandhō, nāṇavimāṇēsu chāiyaṁ gayaṇaṁ
surajuvaīsu maṇaharaṁ, gīyaṁ varavīṇamahurasaraṁ // PaumaCa.54

ēyantarammi dēvā, dōṇi vi pucchanti tattha rahuṇāhaṁ
kaha tujjha naravarāhiba!, suhēṇa diyahā' baïkantā // PaumaCa.55

tō bhaṇaï sīradhārī, kattō kusalaṁ mahaṁ apuṇṇassa
niyayaṁ tu tāṇa kusalaṁ, bāṇa daḍhā niṇavarē bhattī // PaumaCa.56

pucchāmi phuḍaṁ sāhaha, kē tummē sōmadaṁsaṇasahāvā!
kēṇēva kāraṇēṇaṁ, jaṇiyaṁ ca vicēṭṭhiyaṁ ēya: // PaumaCa.57

tattō 'baḍāudēvō, japaha nāṇāsi daṇḍayāraṇṇē
muṇidarisaṇēṇa taïyā, giddhō tubhaṁ samallīṇō // PaumaCa.58

ghariṇīe tujjha naravaï!, aṇuēṇa ya lāliō ciraṁ kālaṁ
sīyāe haraṇasamaē, nihaō ciya rakkhasindēṇaṁ // PaumaCa.59

tassa marantassa tumē, mahilāvirahāulēṇa vi kivāē
dinnō ya namōkārō, pañcamahāpurisasaṁjuttō // PaumaCa.60

kālagaō māhindē, sāmiya! sō haṁ surō samuṣpannō
tujjha pasāēṇa pahū!, paramiḍḍi cēva saṁpattō // PaumaCa.61

tiriyabhavadukkhiēṇaṁ, baṁ surasōkkhaṁ maē samaṇupataṁ
taṁ cēva tumaṁ rāhava!, pamhuṭṭhō ēttiyaṁ kālaṁ // PaumaCa.62

tujjha'vasāṇē rāhava!, akayagyō haï ihāgaō pāyō
kira kiṁci thēvayaṁ pi ya, karēmi ēyaṁ tu uvayāraṁ // PaumaCa.63

taṁ bhaṇaï kayantasurō, ihāsi sēṇāvaī ahaṁ tujhaṁ
nāmēga kayantamuhō, sō surapavarō samuppannō // PaumaCa.64

sāmiya! dēhāṇatti, davaṁ caṁ uttamaṁ tihuyaṇammi
taṁ tujjha saṁpaï pahū!, sabaṁ tu karēmi sāhīṇaṁ // PaumaCa.65

rāmō bhaṇaï rikhubalaṁ, bhaggaṁ tummēhi bōhiō ahayaṁ
divā kallāṇaṁmuhā, ēyaṁ ciya kinna pajataṁ? // PaumaCa.66


[p. 581]
taṁ māsiūṇa rāma, niyayaṁ saṁpasthiyā surā ṭhāṇaṁ
bhunanti uttamasuha, jiṇavaradhammāṇubhāvēṇaṁ // PaumaCa.67

pēyavibhavēṇa ētō, sakārēūṇa lakkhaṇaṁ rāmō
puhaīe pālaṇaḍhē, sigdhaṁ ciya bhaṇaï sattugdhaṁ // PaumaCa.68

baccha। tuma sayalamiṇaṁ, bhuñjasu rajaṁ narāhivasamaggō
saṁsāragamaṇabhōō, pavisāmi tavōvaṇaṁ ahayaṁ // PaumaCa.69

sattugyō bhaṇaï taō, alāhi rajjēṇa dōggaïkarēṇaṁ
saṁpaï mōttaṇa tumē, dēva! gaī nasthi mē annā // PaumaCa.70

na kāmabhōgā na ya bandhuvaggā, na cēva atthō na balaṁ pabhūyaṁ
kunti tāṇaṁ saraṇaṁ ca lōē, nahā suciṇṇō vimalō hu dhammō // PaumaCa.71


ii paümacariē kallāṇamittadēvāgamaṇaṁ nāma tērasuttarasayaṁ pavvaṁ samattaṁ


---------------------------------------------------------------------
[baladēvaṇikkhamaṇapavvaṁ]

paralōganicchiyamaṇaṁ, sattugdhaṁ jāṇiūṇaṁ paümābhō
pēcchaï āsannatthaṁ, aṇaṅgalavaṇassa aṅgaruhaṁ // PaumaCa.1

taṁ ṭhavaï kumāravaraṁ saṁmattavasuhāhivaṁ niyayarajjē
rāmō virattabhōgō, āucchaï pariyaṇaṁ tāhē // PaumaCa.2

ēttō bihīsaṇō vi ya, subhūsaṇaṁ nandaṇaṁ niyayarajjē
ṭhāvēi aṅgayaṁ pi ya, sadēsaṇāhaṁ tu suggīvō // PaumaCa.3

ēvaṁ annē vi bhaḍā, maṇuyā vijjāharā ya puttāṇaṁ
dāūṇa niyayarajjaṁ, paümēṇa samaṁ susaṁviggā // PaumaCa.4

paümō saṁvimgamaṇō, sēṭṭi tatthāgaya arahadāsa
pucchaï sa sāvaya! kusalaṁ, sabālabuddhassa saṅghassa // PaumaCa.5

tō bhaṇaï arahadāsō', sāmi! tumē dukkhiē jaṇō sabō
dukkhaṁ cēva pavanī, taha cēva visēsaō saṅghō // PaumaCa.6


[p. 582]
bhaṇiyaṁ ca sāvaēṇaṁ, sāmiya! muṇisuvayassa vasammi
saṁpaï cāraṇasamaṇō, ihāgaō subaō nāmaṁ // PaumaCa.7

suṇiūṇa vayaṇamēya, jaṇiyamahābhāvapulahayasarīrō
rāmō muṇissa pāsa, gaō bahusuhaḍaparikiṇṇō // PaumaCa.8

samaṇasahassaparimiyaṁ, mahāmuṇiṁ pēcchiūṇa paümābhō
paṇamaï sasaṁbhamamaṇō, tikkhuttapayāhiṇāvattaṁ // PaumaCa.9

vijāharā ya maṇuyā, kuṇanti paramaṁ tu tattha mahimāṇē
dhaya-tōraṇamāīya, bahutūrasahassasaṁdālaṁ // PaumaCa.10

gamiūṇa tattha syaṇi, diksayarē uggaē mahābhāgō
rāmō bhaṇaï muṇivaraṁ, bhayavaṁ! icchāmi pabahaüṁ // PaumaCa.11

aṇumanniō ya guruṇā, payāhiṇaṁ kuṇaï muṇivara rāmō
uppannabōhilābhō, saṁvēgaparāyaṇō' dhīrō // PaumaCa.12

chēttaṇa mōhaṁ pāsa, saṁcuṇṇēūṇa nēhaniyalāī
tāhē muñcaï paümō, maüḍāiṁ bhūsaṇavarāī // PaumaCa.13

kāūṇa tattha ghōrō, uvavāsaṁ kamalakōmalakarahiṁ
uppāḍaï niyayasirē, kēsē varakusumasusuyandhē // PaumaCa.14

vāmappāsaṭhiyassa u, saha syaharaṇēṇa dāu sāmaïyaṁ
pavāviō ya paümō, suṣayanāmēṇa samaṇēṇaṁ // PaumaCa.15

pañcamahatbayakaliō, pañcasu samiīsu cēva āuttō
guttīsu tīsu guttō, bārasatavadhāraō dhīrō // PaumaCa.16

mukkā ya kusumavuṭṭhī, dēvēhi ya dunduhī nahē pahayā
pavaṇō ya surahigandhō, paḍupaḍaharavō ya saṁjaṇiō // PaumaCa.17

mōttaṇa rāyalacchi, niyayapaē ṭhāviuṁ surya jēhūm̐
sattugyō pabaïō, indiyasattū niṇiya sabē // PaumaCa.18

rāyā bihīsaṇō vi ya, suggīvō naravaī nalō nīlō
candanahō gambhīrō, virāhiō cēva daḍhasattō // PaumaCa.19

ēē annē ya bahū, daṇuindā naravaī ya pavaïyā
rāmēṇa saha mahappā, saṁkhāē sōlasa sahassā // PaumaCa.20

jubaīṇa sahassāī, tīsaṁ sattuttarāī taddivasaṁ
pabajjamuvagayāī, sirimaïajjāe pāsammi // PaumaCa.21

kāūṇa ya pabajja, sahi vāsāī mubayasayāsē
tō kuṇaï muṇivarō sō, ēkllavihāraparikammaṁ // PaumaCa.22


[p. 583]
vivihābhimgahadhārī, pubaksuēṇa bhāviyamaīō
tavabhāvaṇāiyāō, bhāvēḍē bhāvaṇāō ya // PaumaCa.23

maha niggaō muṇī sō, gurūṇa aṇumōiō paümanāhō
paḍivanō ya vihāra, ēkkāī sattabhayarahiō // PaumaCa.24

girikandaraṭṭiyassa ya, rayaṇīē tōe tassa uppanna
paümamsa avahināṇa, sahasā jhāṇēkacittassa // PaumaCa.25

avahivisaraṇa tāhē, sumaraï lacchīharaṁ paümaṇāhō
aviyaṇhakāmabhōgaṁ, narayāvatthaṁ ca dukkhattaṁ // PaumaCa.26

saṁyamēga kumārattē, tiṣṇēva saṁyāṇi maṇḍalittē ya
cattālīsa ya vijaē, jassa u saṁvaccharō'tīyā // PaumaCa.27

ēkkārasa ya sahassī, pañcēva sayā tahēva sahijayā
varisāṇi mahārajē, jēṇa sayāsē ṭhiyā visayā // PaumaCa.28

bārasa cēva sahassā, havanti varisāṇaṁ sabasaṁkhāē
bhōttaṇa indiyasuha, gaō ya naraya animiyappā // PaumaCa.29

dēvāṇa kō va dōsō, parabhavajaṇiya samāgaya kamma
bandhavanēhanihēṇaṁ, maō gaō lakkhaṇō narayaṁ // PaumaCa.30

maha tassa nēhabandhō, vasudattāībhavēsu bahuēmuṁ
āsi purā maha jhīṇō, saṁpaï sabō mahāmōhō // PaumaCa.31

ēvaṁ jaṇō samatthō, bandhavanēhāṇurāyapaḍibaddhō
dhammaṁ asaddahantō, parihiṇḍaï dōhasaṁsārē // PaumaCa.32

ēvaṁ sō baladēvō, ēgāgī tattha kandaruddēsē
ciṭṭhaï sajjhāyaraō, dukkhavimōkkhaṁ vicintēntō // PaumaCa.33

ēvaṁ ciya nilamaṇaṁ, baladēvamuṇissa suṇiya ēyamaṇā
hōha jiṇadhammanirayā, "niccaṁ bhō vimalacēṭṭhiyā sappurisā // PaumaCa.34


ii paümacariē baladēva nikkhamaṇaṁ nāma caüddasuttarasayaṁ pavvaṁ samattaṁ


---------------------------------------------------------------------

[p. 584]
[baladēvamaṇigōyarasaṁkhōmavihāṇapavvaṁ]

aha sō baladēvamuṇī, chaṭuvavāsē taō vaïkantē
pavisaraï sandaṇathaliṁ, mahāpuraṁ pāraṇadvāē // PaumaCa.1

mattagayalīlagāmī, sarayaravī cēva kantisaṁjuṇē
diṭṭhō nayarijaṇēṇaṁ, accanbhuyarūvasaṁṭhāṇō // PaumaCa.2

taṁ pēcchiūṇa ēntaṁ, viṇimgaō ahimuhō jaṇasamūhō
vēḍhēi paümaṇāī, sāhukāraṁ vimuścantō // PaumaCa.3

caṁpaï jaṇō samatthō, ahō hu tavasaṁjamēṇa rūvēṇaṁ
narasundarēṇa sayalaṁ, ēēṇa alaṁkiyaṁ bhuvaṇaṁ // PaumaCa.4

vacaï jugantadiṭṭī, pasantakalusāsō palambabhuō
añcabbhuyarūvadharō, saṁpaï ēsō jayāṇandō // PaumaCa.5

pavisaï taṁ varanayariṁ, vandijantō ya sabalōēṇaṁ
ukkōliya-ṇacaṇa-vaggaṇāi ahiyaṁ kuṇantēṇaṁ // PaumaCa.6

nayarī paviṭṭa santē, nahakkama samayacēṭṭiē rāmē
paḍipūriyā samatthā, ratthāmaggā jaṇavaēṇaṁ // PaumaCa.7

varakaṇayabhāyaṇasthaṁ, ēvaṁ āṇēhi pāyasaṁ sigdhaṁ
sayaraṁ dahiṁ ca durddha, tūrantō kuṇasu sāhīṇaṁ // PaumaCa.8

kappūrasurahigandhā, baddhā gulasakarāisu maṇōjjā
āṇēhi mōyayā iha, sigdhaṁ ciya paramarasajuttā // PaumaCa.9

thālēsu vaṭṭapasu ya, kañcaṇapattōsu tattha nārīō
uvaṇēnti varāhāraṁ, muṇissa daḍhabhattijuttāō // PaumaCa.10

ābaddhapariyarā vi ya, kēi narā surabhigandhajalapuṇṇā
uvaṇēnti kaṇayakalasē, annōnnaṁ cēva lavantā // PaumaCa.11

japati nāyaranaṇā, bhayavaṁ! gēhaha imaṁ suparisuddhaṁ
āhāraṁ ciya parama, nāṇārasaguṇasamāuttaṁ // PaumaCa.12

daḍha-kaḍhiṇadappiēhiṁ, bhikkhādāṇujaēhiṁ ēēhiṁ
pāḍijanti aṇēyā, bhāyaṇahatthā turantēhiṁ // PaumaCa.13


[p. 585]
ēvaṁ tattha purajaṇē, saṁbāē kalayalāravē mahaē
hatthī alāṇathambhē, bhattaṇa viṇiggayā bahavē // PaumaCa.14

galarajjuyā ma turayā, tōḍēūṇaṁ palāyaṇujjuttā
nāyā khara-karahā viya, mahisa-baïllā ya bhayabhīyā // PaumaCa.15

tē jaṇavayassa saī, paḍiṇandī narabaī suṇēūṇaṁ
païsēi niyayabhiccē, kīsa imaṁ āulaṁ nayaraṁ! // PaumaCa.16

parimuṇiyakāraṇēhi, siṭē micēhiṁ naravaī tāhē
pēsēi pavarasuhaḍē, āṇaha ēvaṁ mahāsamaṇaṁ // PaumaCa.17

gantūṇa tē vi suhaḍā, bhaṇanti taṁ muṇivaraṁ kayapaṇāmā
vinavaï amha sāmī, tassa gharaṁ gammaē bhayavaṁ! // PaumaCa.18

tassa gharammi mahāmuṇi!, sahāvamukkappiyaṁ varāhāraṁ
gēṇhasu nirāulamaṇā, ēhi pasāyaṁ kuṇasu amha // PaumaCa.19

ēva bhaṇiya suṇēḷa, saṁbāō tattha paüranārīō
bhikkhā samujjayāō, dāuṁ supasannabhāvāō // PaumaCa.20

rāyapurisēhiṁ tāō, sigdhaṁ avasāriyāu juvaīō
tāhē sudummaṇāō, takkhaṇamētēṇa jāyāō // PaumaCa.21

uvayārachalēṇēva, nāūṇa ya antarāiyaṁ sāhē
jāō viparāhuttō, mahāmuṇī baccaī suhēṇaṁ // PaumaCa.22

pavisaraï mahāraṇa, saṁvēgaparāyaṇō visuddhappā
jugamittaṁtaradiṭṭhī, mayamōhavivajiō sayā vimalamaṇō // PaumaCa.23


ii paümacariē gōyarasaṁkhōbhavihāṇaṁ nāma pañcadasuttarasaya pavvaṁ samattaṁ


---------------------------------------------------------------------
[baladēvamuṇidāṇapasaṁsāvihāṇapavvaṁ]

aha sō muṇivaravasahō, vōlīṇē tattha vāsarē biiē
kuṇaï ya saṁviggamaṇō, abhiggahaṁ dhīragambhīrō // PaumaCa.1

naï ēttha mahāraṇṇē, hōhiha bhikkhā u dēsayālammi
taṁ gēṇhīhāmi ahaṁ, na cēva gāmaṁ pavisarāmi // PaumaCa.2


[p. 586]
aha tastha samārūḍhē, sāhūṇa abhiggahē mahāghōrē
tāva ya duvā''sahiō, paḍiṇandī pēsiō raṇē // PaumaCa.3

tassa'vahiyassa sabō, samāulō jaṇavaōṣṇumamgēṇaṁ
vaccaï turayārūḍhō, sahiō sāmantacakkēṇaṁ // PaumaCa.4

hīrantarasāraṇṇē, paḍiṇandinarāhivassa sō turaō
vēgēṇa vañcamāṇō, saravarapaḍē ciya nihuttō // PaumaCa.5

tāva ya turayārūḍhā, samāgayā vappakadamanihattaṁ
pēcchanti varahayaṁ taṁ, maraṇāvatthaṁ samaṇupattaṁ // PaumaCa.6

uttāriūṇa turayaṁ, bhaṇanti suhaḍā taō naravarindaṁ
ēvaṁ nandaṇapuṇṇaṁ, saraṁ tumē darisiyaṁ ahaṁ // PaumaCa.7

thōvantarēṇa tāva ya, samāgaō naravaïssa khandhārō
tassēva sarassa taḍē, sigdhaṁ āvāsiō sabō // PaumaCa.8

aha sō bhaḍēhiṁ sahiō, vimalajalē majiūṇa naravasahō
āharaṇabhūsiyaṅgō, bhōyaṇammīsuhāsīṇō // PaumaCa.9

ēttō sō baladēvō, gōyaravēlāe pavisaï nivēsaṁ
diṭṭhō ya naravaīṇaṁ, paṇaō ya sasaṁbhamamaṇēṇaṁ // PaumaCa.10

saṁmajiōvalitē, kamalēhi samaciē mahipaēsē
tatthēva muṇivarō sō, ṭhaviō nivaīṇa bhattīē // PaumaCa.11

gēṇhittu varāhāraṁ, rāyā paümassa muiyasabakō
khōrāisusaṁpuṇṇaṁ, āhāraṁ dēha parituhrō // PaumaCa.12

saddhāiguṇasamaggaṁ, dāyāra jāṇiūṇa surapavarā
muścanti rayaṇabuṭṭi, gandhōdayasurabhikusumajuyaṁ // PaumaCa.13

ghuṭuṁ ca ahō dāṇaṁ, gayaṇayalē dunduhī tō pahayā
dēvēhi accharāhi ya, pavattiya gīyagandhaī // PaumaCa.14

ēvaṁ kamēṇa pattē, pāraṇaē naravaīṇa paümābhō
paṇaō bhāviyamaïṇā, pariaṇasahiēṇa puṇarutaṁ // PaumaCa.15

pūyā surēhiṁ pattō, sāhūṇa aṇubayāī dinnāī
jāō visuddhabhāvō, paḍiṇandī niṇamayāṇuraō // PaumaCa.16

rāmō vi samayasaṁgaya-sīlaṅgasahassaṇēyajōgadharō
viharaï vimalasarīrō, bīō va divāyarō samujjōyantō // PaumaCa.17


ii paümacariē dāṇapasaṁsāvihāṇaṁ nāma sōlasuttarasayaṁ pavvaṁ samattaṁ


---------------------------------------------------------------------

[p. 587]
[paümakēvalanāṇuppativihāṇapavvaṁ]

bhayavaṁ baladēvō sō, pasantaraïmaccharō tavaṁ ghōraṁ
kāūṇa samāḍhatō, nāṇāvihajōgasupasatthaṁ // PaumaCa.1

chaṭṭa-'ṣṭamēhiṁ viharaï, gōyaracariyāe tattha āraṇṇē
vaṇavāsiṇōhiṁ ahiyē, pūijantō suravahahiṁ // PaumaCa.2

vaya-samii-guttijuttō, samabhāvajiindiō niyakasāō
sajjhāyajhāṇaniraō, nāṇāvihaladdhisaṁpannō // PaumaCa.3

katyaï silāyalatthō, nibaddhapaliyāṇagacittō
ciṭṭhaï palambiyabhuō, katthaï thambhō iva akampō // PaumaCa.4

ēvaṁ mahātavaṁ sō, kuṇamāṇō aṇukramēṇa saṁpattō
kōḍisilā nā taïyā, hakkhuttā lacchinilaēṇaṁ // PaumaCa.5

aha sō tatthāruhiuṁ, ratiṁ maṇa-vayaṇa-kāyasaṁjuttō
paḍimāe ṭhiō dhīrō, kammassa viṇāsaṇavāē // PaumaCa.6

aha sō jhāṇōvagaō, sōyāpubēṇa acuindēṇaṁ
avahivisaēṇa diṭṭhō, añcantaṁ nēharāēṇaṁ // PaumaCa.7

niyayaṁ bhavasaṁghaṭṭa, nāūṇa ya niṇatavassa māhappaṁ
añcuyavaī khaṇēṇaṁ, saṁpattō vimhayaṁ tāhē // PaumaCa.8

cintantēṇa ya muṇiō, ēsō haladhāraṇō jayāṇandō
jō āsi maṇuyalōē, mahilābhūyāē maha kantō // PaumaCa.9

ēyaṁ ciya acchēraṁ, kammassa vicittayāe jaṁ jīvō
laddhaṇa isthibhāvaṁ, puṇaravi uppajjaï maṇussō // PaumaCa.10

aviyaṇhakāmabhōgō, ahōgaī lakkhaṇō samaṇupattō
sō cava rāmadēvō, bandhuviōgammi padaïō // PaumaCa.11

ēyassa khavagasēḍhīgayassa rāmassa ta karēmi ahaṁ
vēmāṇiō ya dēvō, jāyaï mittō mahaṁ jēṇaṁ // PaumaCa.12

tō tēṇa sarma pīī, kāūṇaṁ mandarāisu ṭhiyāī
bandīhāmi pahaṭṭhō, cēiyabhavaṇāi sabāī // PaumaCa.13

narayagaya sōmitti, āṇēuṁ laddhabōhisammataṁ
samaya rāmasurēṇaṁ, suha-dukkhāī ca naṁpēha // PaumaCa.14


[p. 588]
paricintiūṇa ēvaṁ, abaïṇṇō surabarō vimāṇāō
sigdhaṁ māṇusalōya, saṁpattō jattha paümābhō // PaumaCa.15

bahukusumaraōvāhī, kaō ya pavaṇō surēṇa sayarāhaṁ
kōlāhaliyaṁ ca varṇa, pakkhigaṇāṇaṁ' kalaravēṇaṁ // PaumaCa.16

tarutaruṇapallavumgayamañjarisahayārakiṁsuyāvayaraṁ
kōilamahuruggīya, ujāṇaṁ mahuyarāruṇiyaṁ // PaumaCa.17

ēvaṁvihaṁ' vaṇaṁ taṁ, dēvō kāūṇa jāṇagīrūvaṁ
rāmassa samanbhāsaṁ, gaō ya nēhāṇurāēṇaṁ // PaumaCa.18

sīyā kila sahasa ttī, bhaṇaï ahaṁ āgayā tuha samīvaṁ
rāhava! virahāuliyā, saṁpaï dukkha ciya pavanā // PaumaCa.19

jaṁpaï pāsallīṇā, paṇḍiyamāṇī ahaṁ tuha samakkhaṁ
pabaïyā viharantī, khēyarakannāhi pariyariyā // PaumaCa.20

khēyarakannāhiṁ aha, bhaṇiyā dāvēhi rāhavaṁ amhaṁ
tujjhāēsēṇa siē!, taṁ cēva varē bhattāraṁ // PaumaCa.21

ēyantarammi sahasā, nāṇālaṁkārabhūsiyajīō
pattāu kāmiṇīō, surindavēuviyakayāō // PaumaCa.22

ṭhaviūṇa maē puraō, samayaṁ ēyāhiṁ uttama bhōgaṁ
bhuñjasu dēva! bahiccha, sāēyāē surindasamaṁ // PaumaCa.23

aïkakkhaḍā mahānasa!, bāvīsa parīsahā chuhāīyā
ēēhiṁ saṁjamaraṇē, rāhava! bahavō narā bhamgā // PaumaCa.24

tāva ya surajuvaīhiṁ, pavattiya savaṇamaṇaharaṁ gīyaṁ
āḍhattaṁ ciya narsē, kaḍakkhadiṭṭhīviyārillaṁ // PaumaCa.25

kukumakayacañcika, dāvēntī thaṇaharaṁ tahiṁ kā vi
nacaï maṇakhōbhayaraṁ, adhīrasattāṇa purisāṇaṁ // PaumaCa.26

annā jaṁpaï mahura, imāhiṁ juvaīhiṁ sāmi! aïgāḍhaṁ
ubēiyā mahānasa!, saraṇaṁ tuha āgayā sigdhaṁ // PaumaCa.27

kā vi vivāyaṁ mahilā, kuṇamāṇī agayā saha sahōhiṁ
pucchada kahēhi rāhava, kamē(?kā u) ṇa savaṇassa[5]tīyāḍā(ḍhā) // PaumaCa.28

bāhā pasāriūṇaṁ, dūrasthāē asōgalaïyāē
gēṇhēi kusumamēlaṁ, "dāvēntī kā vi thaṇajuyalaṁ // PaumaCa.29


[p. 589]
ēēsa ya annēsu ya, karaṇaniōgēsu tattha paümābhō
na ya khubhiō dhīramaṇō, ahiya jhāṇaṁ ciya pavannō // PaumaCa.30

bāhē viubaṇāhiṁ, surēṇa na ya tassa khōbhiyaṁ śāṇaṁ
tāhē kammariuṁbalaṁ, naṭuṁ paümassa nissēsaṁ // PaumaCa.31

māhassa suddhapakkhē, bārasirattimmi pacchimē jāmē
paümassa nirāvaraṇaṁ, kēvalanāṇaṁ samuppanna // PaumaCa.32

ēnō kēvalanāṇaṁ, uppana jāṇiūṇa surapavarā
rāmassa sanniyāsaṁ, samāgayā sayalaparivārā // PaumaCa.33

gaya-turaya-vasaha-kēsari-jāṇa-vimāṇā-''saṇāī mōttūṇaṁ
vandanti surā paümaṁ, tikkhutapayāhiṇāvattaṁ // PaumaCa.34

sōyāindō vi taō, kēvalamahima ca tattha kāūṇaṁ
paṇamaï baladēvamuṇi, paüñjamāṇō thuisayāī // PaumaCa.35

bahudukkhajalāpuṇaṁ, kasāyagāhāulaṁ bhavāvattaṁ
saṁjamapōyārūḍhō, saṁsāramahōyahiṁ tiṇṇō // PaumaCa.36

jhāṇāṇilāhaēṇa, vivihatavindhaṇamahantanaliēṇaṁ
nāṇāṇalēṇa rāva!, tumaē jammāḍavī daḍḍhā // PaumaCa.37

vēraggamōggarēṇaṁ, vicuṇiyaṁ ṇēhapañjaraṁ sigdhaṁ
nihaō ya mōhasatta, uvasamasūlēṇa dhīrēṇaṁ // PaumaCa.38

bhaṇaï surō muṇiyasamēṁ, saṁsāramahāvi bhamantarasa
kēvalaladdhāisaya, tuha" maha saraṇaṁ bhavaviṇāsa // PaumaCa.39

ēyaṁ saṁsāranaī, bahudukkhāvattabharaïkallōlaṁ
ēttha nibuḍḍū rāhaba!, uttārasu nāṇahatthēṇaṁ // PaumaCa.10

bhaṇaï taō muṇivasahō, muñcasu dōsāsayaṁ imaṁ rāgaṁ
lahaï" sivaṁ nu arāgō, rāgī puṇa bhamaï saṁsārē // PaumaCa.41

naha bāhāsu surāhiva, uttariuṁ nēva tīraē uyahī
taha na ya tīraï tariuṁ, bhavōyahī sōlarahiēhi // PaumaCa.42

"nāṇamayadāruēṇaṁ, tavaniyamāyāsabaddhakaḍhiṇēṇaṁ
saṁsārōyahitaraṇaṁ, havaï” para dhammapōēṇaṁ // PaumaCa.43

rāga-dōsavimukkō, purisō tava-niyama-saṁjamāuttō
jhāṇēkajaṇiyabhāvō, pāvaï siddhiṁ na saṁdahō // PaumaCa.44


[p. 590]
muṇikaga vayaṇamēyaṁ, sīyādēvō tō suparitudyō
namiūṇa sōravāriṁ, niyayavimāṇaṁ gaō sigdhaṁ // PaumaCa.45

ēvaṁ surāsurā tē, kēbalanāṇī kamēṇa thōūṇa gayā
vihara: mahāmuṇī vi ya, saṁsaharakaraniyarasarisavimalāmataḥ // PaumaCa.46


ii paümacariē paümassa kēvalanāṇuppacivihāṇaṁ nāma sattadasuttarasaya pandha samattaṁ


---------------------------------------------------------------------
[paümaṇibvāṇagamaṇapabvaṁ]

aha sō sīyāindō, narayatthaṁ lakkhaṇaṁ 'sumariūṇaṁ
avaïṇṇō maṇavēgō, paḍibōhaṇakāraṇujjuttō // PaumaCa.1

sō laliūṇa padama, sakarapuḍhavi ca vāluyāpuḍhaviṁ
patthē ciya pēcchaï, nēraïyā tattha dukkhatā // PaumaCa.2

paḍhamaṁ surēṇa diṭṭō, saṁbukō ghaṇakasāyapariṇāmō
ghōramgimāiyāī, aṇuhōntō tibadukkhāī // PaumaCa.3

annē vi tatya pēcchaï, nēraïyā huyavahammi pakkhitvā
ḍajjhanti ārasantā, nāṇācēṭṭāsu dīṇamuhā // PaumaCa.4

kēētya sāmalīē, kaṇṭayapaürāe vilaïyā santā
ōyaraṇā-''ruhaṇāī, kārijantēttha bahuyāī // PaumaCa.5

jantēsu kēha chūḍhā, pīlijjantē purā akayapuṇṇā
kandūsu uddhapāyā, ḍajjhanti ahōmuhā annē // PaumaCa.6

asicakamōggarahayā, lōlantā kakkhaḍē dharaṇivaḍhē
khajanti ārasantā, cittaya-vaya-vaggha-sīhēhiṁ // PaumaCa.7

pāijjanti raḍantā, sutattatēvutambasannima salilaṁ
asipatavaṇagayā vi ya, annē chijanti satthēhiṁ // PaumaCa.8


[p. 591]
sō ēvamāiyāī, darcha dukkhāī narayavāsīṇaṁ
kāruṇṇamaṇiyahiyaō, sōyaï paramaṁ suravarindō // PaumaCa.9

sō aggikuṇḍamajjhāu nimgayaṁ lakkhaṇaṁ suravarindō
pēcchaï tālijjanta, bahuēhi ya nasyapālēhiṁ // PaumaCa.10

sō tēhi tassa puraō, karavatta-'sivatta-jantamādīhiṁ
bhayavihalavēviyanō, bāijjaï bāyaṇasaēhiṁ // PaumaCa.11

divō lāhivaī, surēṇa bhaṇiō ya tattha saṁbukō
rē pāva! puvajaṇiyaṁ, anja vi kōvaṁ na chaḍḍēsi // PaumaCa.12

tibakasāyavasagayā, aṇivāriyaïndiyā kivārahiyā
tē ēttha narayalōē, aṇuhunti aṇēyadukkhāī // PaumaCa.13

sōūṇa vi nēraïyaṁ, dukkhaṁ jīvassa jāyaï bhavōhē
kiṁ puṇa tujha na jāyaï, bhayaṁ ihaṁ visahamāṇassa: // PaumaCa.14

sōūṇa vayaṇamēyaṁ, saṁbukkō uvasamaṁ samaṇupattō
tāhē lāhivaī, lakkhaṇasahiyaṁ bhaṇaï dēvō // PaumaCa.15

mōttaṇa bhaübēya, maha vayaṇaṁ suṇaha tāva vīsatthā
tummē hi viraïrahiyā, saṁpattā ērisaṁ dukkhaṁ // PaumaCa.16

divavimāṇārūḍhaṁ, tē rāvaṇa-lakkhaṇā muraṁ 1
pucchanti sāhasu phuḍaṁ, kō si tuma āgaō ētya? // PaumaCa.17

sō tāṇa sāhaï surō, ēttō paümāiyaṁ jahāvattaṁ
paḍibōhakāraṇaṭē, niyayaṁ ca samāgamārambhaṁ // PaumaCa.18

niyaya ciya vittantaṁ, muṇiuṁ tē tattha dō vi paḍibuddhā
sōēnti dōṇavayaṇā, appāṇaṁ lajjiyamaīyā // PaumaCa.19

dhī! kiṁ na kō dhammō, taïyā amhēhiṁ māṇusē nammē?
jēṇēha duhāvasthā, saṁpacā dāruṇē naraē // PaumaCa.20

dhannō si tumaṁ suravara!, jō paricaïūṇa visayasōkkhāiṁ
niṇavaradhammāṇuraō, saṁpattō cēva dēviti // PaumaCa.21

tattō sō kāruṇiō, jaṁpaï mā bhāha dō vi tummē haïṁ
hakkhuviūṇa imāō, naragāō nēmi suralōyaṁ // PaumaCa.22

ābaddhapariyarō sō, hakkhuviūṇaṁ taō samāḍhattō
viliyanti aïdugējjhā, tē aṇalahaō va navanīō // PaumaCa.23

sabōvāēhi jayā, ghēttaṇa na cāiyā surindēṇaṁ
tāhē tē nēraïyā, bhaṇanti dēvaṁ muyasu ahaṁ // PaumaCa.24


[p. 592]
gacchasu tuma surāhiva!, sigdha ciya āraṇadhurya kappaṁ
amhēhiṁ pāvanaṇiya, aṇuhaviyaba mahādukkha // PaumaCa.25

visayāmisaluddhāṇaṁ, narayagāṇaṁ aīvadukkhāṇaṁ
niyaya parabasāṇaṁ, dēvā vi kuṇanti kiṁ tāṇaṁ! // PaumaCa.26

dēva! tumaṁ asamatthō, imassa dukkhassa mōium̐ amhē
taha kuṇasu maha na puṇarabi havaï maī narayagaïgamaṇē // PaumaCa.27

maṇaï surō a rahassaṁ, paramaṁ ciya uttama sivaṁ suddhaṁ
sammaīsaṇarayaṇaṁ, gēhaha paramēṇa viṇaṇaṁ // PaumaCa.28

ēvaṁ gaē vi saṁpaï, naï icchaha attaṇō dhurva sēyaṁ
tō gēhaha sammattaṁ, suddhaṁ nivāṇagamaṇaphalaṁ // PaumaCa.29

ēttō na uttaraṁ vi hu, na ya bhūyaṁ na ya bhavissaē annaṁ
mahamaṅgalaṁ pavittā tilōgasiharaṭṭhiyā siddhā // PaumaCa.30

jīvāipayasthā jē, jiṇēhiṁ bhaṇiyā tilōyadarisōhiṁ
tivihēṇa sahahantō, sammadiṭṭhī narō hōī // PaumaCa.31

bhaṇiēhiṁ tēhi ēvaṁ, gahiyaṁ narayaṭṭiēhiṁ samma
jaṁ bahubhavakōḍīhi vi, aṇāimantēhi na ya pattaṁ // PaumaCa.32

bhō suravaï! amha hiyaṁ, tumē kayaṁ kāraṇaṁ aïmahanta
sayalajīvalōē, sammataṁ uttama dinnaṁ // PaumaCa.33

bhō bhō sīinda! tumaṁ, gaccha lahuṁ āraṇacuyaṁ kappaṁ
jiṇavaradhammassa phalaṁ, bhuñjasu aïuttamaṁ bhōgaṁ // PaumaCa.34

ēvaṁ mahāṇubhāvō, dēvō kāūṇa tāṇa uvayāraṁ
sōēntō nēraïē, saṁpattō attaṇō ṭhāṇaṁ // PaumaCa.35

sō tattha varavimāṇē, sēvijantō vi amarakannāhiṁ
sariūṇa narayadukkhaṁ, dēvindō addhiī kuṇaï // PaumaCa.36

avayariūṇāḍhatō, paümēṇālaṁkiya imaṁ bharahaṁ
gaya-turaya vasaha-kēsariṭhiēsu dēvēsu parikiṇṇō // PaumaCa.37

bahutūraniṇāēṇaṁ, acchara saṁgijjamāṇamāhappō
paümassa gaō saraṇaṁ, sīindō sayalaparivārō // PaumaCa.38

sabāyarēṇa dēvō, thōūṇa puṇō puṇō paümaṇāhaṁ
tatthēva sanniviṭṭhō, mahivīḍhē pariyaṇasamaggō // PaumaCa.39


[p. 593]
namiūṇa pucchā surō, maya jē ēltha dasarahāīyā
svarṇa-kasā ya bhaviyā, sāhasu kavaṇaṁ gaī pattā! // PaumaCa.10

vaṁ ēva pucchiō sō, baladēvō bhaṇaha āṇaē kappē
vaha aṇaraṇṇasuō, dēvō vimalambarāmaraṇō // PaumaCa.11

tē dō vi jaṇaya -kaṇayā, kēgaha taha suppahā ya sōmittī
avarāiyāe samaya, imāī saggōvavanāī // PaumaCa.42

ṇāṇa-tava-saṁgamavaḍhā, visuddhasōlā lava-kusā dhīrā
gacchōhanti guṇadharā, abābāhaṁ sivaṁ ṭhāṇaṁ // PaumaCa.43

ēva maṇiō surindō, añcanta harisiō puṇō namiuṁ
pucchaï kahēhi bhayava!, saṁpaï bhāmaṇḍalassa gaī // PaumaCa.44

tō bhaṇaï sīradhārī, suravara! nimuṇēhi tāva saṁbandha
cariēṇa tujjha bhāyā, jēṇaṁ ciya pāviyaṁ ṭhāṇaṁ // PaumaCa.15

aha kōsalāpurīē, ghaṇavantō asthi vajakō nāma
puttā asōya-tilyā, tassa piyā mayariyā bhajjā // PaumaCa.46

nivāsiya suṇē, sōya sō duksimō taō jāō
cintēi sā araṇṇē, kaha kuṇaï thiī mahāpōrē: // PaumaCa.47

ahiyē kivāluō sō, saṁviggō juimuṇissa sōsattaṁ
paḍivajiūṇa jāō samaṇō parivajjiyārambhō // PaumaCa.48

aha annayā kayāī, asōga-tilayā gayā juimuṇindaṁ
paṇamanti āyarēṇaṁ, piyaraṁ ca puṇō puṇō tuṭṭhā // PaumaCa.19

sōmaṇa dhammarayaṇaṁ, sahasā tē tibajāyasaṁvēgā
'dōṇi vi juissa pāsē, asōya-tilayā viṇikkhantā // PaumaCa.50

kāaṇa tavaṁ ghōraṁ, kālāmō uvarimammi gēvējē
uvavannō tattha juī, mahājuī uttamō dēvō // PaumaCa.51

tē tatya piyā putā, kukkuḍanayara samujjayā gantuṁ
saṁvēyajaṇiyabhāvā, vandaṇahēuṁ niṇindassa // PaumaCa.52

pannāsa jōyaṇāī, gayāṇa aha annayā samaṇupattō
navapāusō mahāṣaṇataḍicchaḍāḍōvasalilōhō // PaumaCa.53

tō girivarassa hēḍhē, jōgatthā muṇivarā dadadhiīyā
jantēṇa kōsalāē, dihā jaṇayassa puttēṇaṁ // PaumaCa.54


[p. 594]
cintēi imē sāhū, ihaṭṭhiyā samayarakkhaṇaṭṭāē
ghōrē upāsaṇaē, raṇē bahusāvayāiṇṇē // PaumaCa.55

bhāmaṇḍalēṇa ēvaṁ, cintēuṁ pāṇarakkhaṇanimitaṁ
sāhūṇa samāsanē, vijāsu kayē puraṁ paramaṁ // PaumaCa.56

kālē dēsē ya puraṁ, samāgayā gōcarēṇa tē samaṇā
paḍilāmēi mahappā, caṁuvihaāhāradāṇēṇaṁ // PaumaCa.57

ēvaṁ kamēṇa tāṇaṁ, cāummāsī gayā muṇivarāṇaṁ
bhāmaṇḍalēṇa vi taō, dāṇaphalaṁ ajiya viulaṁ // PaumaCa.58

bhāmaṇḍalō kayāī, saha sundaramahiliyāe ujjāṇē
asaṇihabhō ubavanō, dēvakurāē tipaścāū // PaumaCa.59

dāṇēṇa bhōgabhūmī, lahaï narō tavaguṇēṇa dēvattaṁ
nāṇēṇaṁ siddhisuha, pāvaï nastva saṁdēhō // PaumaCa.6

puṇaravi bhaṇaha surindō, ahōgaī lakkhaṇō samaṇupattō
ubaṭṭō ya mahāmaṇi!, ṭhāṇaṁ kavaṇaṁ tu pāvihiha // PaumaCa.11

nijariya kammanibaha, labhihī kavaṇaṁ gaī ca dahavayaṇō:
kō va bhavōhāmi ahaṁ!, ēvaṁ icchāmi nāu jē // PaumaCa.12

bhaṇaï taō baladēvō, suṇēhi dēvinda! āgamissāṇaṁ
uktiṇaṁ bhavāṇaṁ, lahāhiva-lacchinilayāṇaṁ // PaumaCa.63

narayāu samuttiṇṇā, kamēṇa surapavayassa puṣēṇaṁ
vijayāvahanayarīē, maṇuyā tē dō vi hōhinti // PaumaCa.64

tāṇaṁ piyā suṇandō, jaṇaṇī vi ya havaha rōhiṇī nāma
sāvayakulasaṁbhūyā, gurudēvayapūyaṇāhirayā // PaumaCa.65

aïsundarasvadharā, nāmēṇaṁ arahadāsa-siridāsā
kāūṇa sāvayattaṁ, dēvā hōhinti suralōē // PaumaCa.66

cajhyā tatyēva purē, maṇuyā hōūṇa sāvayā paramā
muṇivaradāṇaphalēṇaṁ, hōhinti narā ya harivarisē // PaumaCa.67

bhōga bhōttūṇa mayā, dēvā hōhinti dēvalōgammi
caïyā tatthēva purē, naravaïputtā havīhanti // PaumaCa.68

vāukumārassa suyā, lacchīdēvīe kucchisaṁbhūyā
amarindasarisarūvā, jayakanta-jayappahā dhōrā // PaumaCa.69

kāūṇa tavamuyāra, dēvā hōhinti lantaē kappē
uttamabhōgaṭhiīyā, uttamaguṇadhārayā dhīrā // PaumaCa.70


[p. 595]
tuhamavi iha bharahē khala, caūṇaṁ añcuyāu kappāō
cōisarayaṇāhivāī, cakkaharō hōhisi nirutaṁ // PaumaCa.71

tē cēva surā caïyā, dōṇi vi tuha nandaṇā bhavīhanti
induraha-bhōyarahā, amarakumārōvamasirīyā // PaumaCa.72

paranārivajaṇēṇaṁ, vaēṇa ēkēṇa sō hu dahavayaṇō
jāō ciya indurahō, sammataparāyaṇō dhīrō // PaumaCa.73

sō cēva ya indurahō, labhiūṇa bhavā imā surāīyā
pacchā hōhaï arahā, samatthatēlōkaparimahiō // PaumaCa.74

aha sō vi cakvaṭṭī, rajja rayaṇatyalē purē kāuṁ
hōhaï tavōbalēṇaṁ, ahamindō vējayantammi // PaumaCa.75

sō hu tuma samgāō, caïō arahassa tassa gaṇapavarō
hōmaga tihuyaṇamga, siddhisuhaṁ cēva pāvihisi // PaumaCa.76

ēsō tē parikahiō, dasāṇaṇō saha tumē surāhivaī!
ēttō suṇāhi puṇaravi, lakkhaṇapagayaṁ bhaṇijjantaṁ // PaumaCa.77

jō sō'yaṁ bhōyarahō, cakkaharasuō tavaṣpabhāvaṇaṁ
bhamiūṇa uttamabhavē, kēī daḍhadhammasaṁjuttō // PaumaCa.78

pukkharadīvavidēhē, paümapurē lakṣaṇō u cakkaharō
hōhii titthayarō puṇa, tatyēva bhavē tiyasaṇāhō // PaumaCa.79

satsu varisēsu jiṇō, kāūṇa asēsadōsasaṁghāraṁ
sura-asuranamiyacalaṇō, pāvihii aṇuttaraṁ ṭhāṇaṁ // PaumaCa.8

ēvaṁ kēvalikahiyaṁ, bhavissabhavasaṁkahaṁ suṇēūṇaṁ
jāō saṁsayarahiō, paḍiindō bhāvaṇājuttō // PaumaCa.81

namiūṇa rāmadēvaṁ, tāhē sabāyarēṇa puṇarutaṁ
abhivandaï surapavarō, niṇavarabhavaṇāī vivihāī // PaumaCa.82

nandīsarāiyāī, abhivandēūṇa cēiyaharāī
kuruvaṁ ciya saṁpattō, pēcchada bhāmaṇḍalaṁ dēvō // PaumaCa.83

saṁbhāsiūṇa payaō, saṁbōhiya bhāyaraṁ siṇēhēṇaṁ
vibuhāhivō khaṇēṇaṁ, saṁpattō accurya kappaṁ // PaumaCa.84

tatyāraṇapuē sō, amaravalsayasahassaparikiṇṇō
aṇuhavaï uttamasuha, sīindō sumahayaṁ kālaṁ // PaumaCa.85


[p. 596]
pannarasa sahassāī, barisāṇa tayā''si āuya haliṇō
sōlasa cāvāṇi puṇō, uccattaṁ cēva nāyavaṁ // PaumaCa.86

pēcchaha balēṇa mahayā, niṇindavarasāsaṇē ghiī kārḍa
jamma-jarā-maraṇarivū, parājiyā ghīrasattaṇaṁ // PaumaCa.87

nissēsadōsarahimaō, nāṇāaïsayavibhūsaṁjuttō
kēvalakiraṇujaliō, vibhāi saraē va divasayarō // PaumaCa.88

ārāhiūṇa dhīrō, jiṇasamayaṁ pañcavīsa varisāī
āukkhayammi pattō, paümō sivasāsayaṁ ṭhāṇaṁ // PaumaCa.89

vigayabhavahēugaṁ taṁ, aṇagāraṁ suddhasīlasammattaṁ
sabāyarēṇa paṇamaha, dukkhakkhayakārayaṁ rāmaṁ // PaumaCa.90

pubasiṇēhēṇa tayā, sīyādēvāhivēṇa parimahiyaṁ
paramiḍḍisaṁpaüttaṁ, paṇamaha rāma maṇōrāmaṁ // PaumaCa.91

ikkhāgavaṁsatilayaṁ, iha bharahē aṭṭamaṁ tu baladēvaṁ
taṁ namaha ṇēyabhavasayasahassamukkaṁ sivapayatthaṁ // PaumaCa.92

ēyaṁ halaharacariyaṁ, niyayaṁ jō suṇaï suddhabhāvaṇaṁ
sō lahaï bōhilābha, buddhi-balā''uṁca aïparamaṁ // PaumaCa.13

ujjayasatyō vi rikhū, khippaṁ uvasamaï tassa uvasamgō
ajiṇaī cēva puṇṇaṁ, nasēṇa samayaṁ na saṁdēhō // PaumaCa.94

rajjarahiō vi rajaṁ, lahaï dhaṇatthī mahādhaṇaṁ viulaṁ
uvasamaï takkhaṇaṁ ciya, vāhī sōmā ya hōnti gahā // PaumaCa.95

mahilatthī varamahilaṁ, puttatthī gōttanandaṇaṁ puttaṁ
lahaï paradēsagamaṇē, samāgamaṁ cēva bandhūṇaṁ // PaumaCa.96

dubbhāsiyāī duñcintiyāī duścariyasayasahassāī
nāsanti paümakittaṇakahāe dūra samatthāī // PaumaCa.97

naṁ pi ya jaṇassa hiyaēṁ, avaṭṭiyaṁ kāraṇaṁ aïmahantaṁ
taṁ tassa nicchaēṇaṁ, uvaṇamaï suhāṇubandhēṇaṁ // PaumaCa.98

ēvaṁ dhammōvāyā, siṭṭhā tava-niyama-sīlamāīyā
titthayarēhi mahānasa!, aṇantanāṇuttamadharēhiṁ // PaumaCa.99

niyayaṁ karēha bhatti, jiṇāṇa maṇa-vayaṇa-kāyasaṁjuttā
jēṇa'ṭṭakammarahiyā, pāvaha siddhiṁ suvīsatthā // PaumaCa.10


[p. 597]
ēvaṁ visuddhalaliyakkharahēujutaṁ, askhāṇaēmu vivihēsu nibaddhamatthaṁ
nāsēi duggaïpaha" khalu nicchaēṇaṁ, rāmāravindacariyaṁ tu suyaṁ samatthaṁ // PaumaCa.101

ēvaṁ vīrajiṇēṇa rāmacariya siṭuṁ mahatthaṁ purā, pacchā''khaṇḍalabhūiṇā u kahiyaṁ sīsāṇa dhammāsayaṁ
bhūō sāhuparaṁparāe, sayalaṁ lōē ṭhiyaṁ pāyarḍa, ēttāhē vimalēṇa suttasahiyaṁ gāhānibaddha kayaṁ // PaumaCa.102

pañcēva ya bāsasayā, dusamāē tīsavarisasaṁjulā
vīrē siddhimuvagaē, taō nibaddha imaṁ cariyaṁ // PaumaCa.103

halahara-cakaharāṇaṁ, samaya lavāhivēṇa jaṁ vatta
visayāmisasattāṇa, ithinimittaṁ raṇaṁ paramaṁ // PaumaCa.104

bahujuvaïsahassēhiṁ, na ya pattō uvasamaṁ mayaṇamūḍhō
sō vijāhararāyā, gaō ya naraya aṇimiyappā // PaumaCa.105

jō'ṇēyapaṇaïṇīhiṁ, lālijjantō vi na ya gaō tittiṁ
kaha puṇa annō tuṣṭuiṁ, vañcihii suthōvavilayāhiṁ? // PaumaCa.106

jē visayasuhāsattā, purisā taba-niyama-saṁjamavihūṇā
tē ujjhiūṇa rayaṇaṁ, gēhanti hu kāgiṇiṁ mūḍhā // PaumaCa.107

ēvaṁ vēranimitta, paranārīsaṁsiya suṇēūṇaṁ
hōha paralōyakalī, paravilayaṁ cēva bajēha // PaumaCa.108

sukayaphalēṇa maṇussō, pāvaï ṭhāṇaṁ susaṁpayanihāṇaṁ
dukayaphalēṇa ya kugaī, lahaï sahāvō imō lōē // PaumaCa.109

na ya dēi kōi kassaï, ārōggadhaṇaṁ tahēva paramāuṁ
naï dēnti surā lōē, taha vi hu kiṁ dukkhiyā bahavē? // PaumaCa.110

kāma-stha-dhamma-mōkkhā, ēttha purāṇammi vaṇṇiyā sabaï
aguṇē mōttūṇa guṇē, gēṇhaha jē tumha hiyajaṇaṇē // PaumaCa.111

bahuēṇa kiṁ va kīraï, abō bhaṇiyabaēṇa lōyammi?
ēkkaṣayammi vi bujhaha, ramaha sayā niṇavaramayammi // PaumaCa.112


[p. 598]
viṇasāsaṇāṇuraṇa, hōūṇaṁ kumaha uttama dharma
jēṇa avigdhaṁ pāvaha, baladēvāī gayā natya // PaumaCa.11

ēmaṁ rāhacariyaṁ, sabā vi ya samayadēvayā niyayaṁ
kuāntu saṁsaṇijja, jaṇaṁ ca niyamattisaṁjutaṁ // PaumaCa.114

svatantu bhaviyalōya, sūrāīyā gahā aparisēsā
susamāhiyasōmamaṇā, jiṇavaradhammujjayamaīyā // PaumaCa.115

aṇaṁ ahari bā, jē ēstha kayaṁ pamāyadōsēṇaṁ
taṁ mē paḍipūrē, khamantu iha paṇḍiyā saī // PaumaCa.116

rāhū nāmāyariō, sasamayaparasamayagahiyasabbhāvō
'vijaō ya tassa sīsō, nāilakulavaṁsanandiyarō // PaumaCa.117

sīsēṇa tassa raïyaṁ, rāhavacariyaṁ tu sūrivimalēṇaṁ
sōūṇaṁ puṣagaē, nārāyaṇaṁ-sīricariyāī // PaumaCa.118

jēhiṁ surya vavagayamaccharēhiṁ tabbhatibhāviyamaṇēhiṁ
tāṇaṁ vihēu bōhiṁ, bimalaṁ cariya supurisāṇaṁ // PaumaCa.119


ii paümacariē paümanivyāṇagamaṇaṁ nāma adamuttarasaya pacaṁ samattaṁ


ii nāilavaṁsadiṇayararāhusūripasīsēṇa mahappēṇa puṣaharēṇa vimalāyariēṇa viraïyaṁ sammattaṁ paümacariyaṁ
