<?xml version="1.0" encoding="UTF-8"?>
<TEI n="Sētu" xmlns="http://www.tei-c.org/ns/1.0" version="5.0">
  <teiHeader xml:lang="eng">
    <fileDesc>
      <titleStmt>
        <title type="main" xml:lang="pra-Latn">Rāvaṇavahō</title>
	<title type="sub" xml:lang="san-Latn">Sētubandhaḥ</title>
	<author xml:lang="pra-Latn">Pavarasēṇō</author>
        <author xml:lang="san-Latn">Pravarasenaḥ</author>
	<funder>The Leverhulme Trust</funder>
	<principal>Michael Willis</principal>
        <respStmt>
          <persName key="name person eb">Eszter Berki</persName>
          <resp>Creation of machine-readable text up to verse 4.10</resp>
        </respStmt>
        <respStmt>
          <persName key="name person db">Dániel Balogh</persName>
          <resp>Creation of machine-readable from verse 4.11, proofreading, markup</resp>
        </respStmt>
      </titleStmt>

      <publicationStmt>
        <authority>SARIT: Search and Retrieval of Indic Texts</authority>
        <availability status="restricted">
          <p>Copyright Notice</p>
          <p>Copyright (C) <persName>Eszter Berki</persName>, <persName>Dániel Balogh</persName>,
            and <orgName>SARIT</orgName>. </p>
          <p>
            <ref target="http://creativecommons.org/licenses/by-sa/3.0/" type="licence">Distributed
              by <ref target="http://sarit.indology.info" type="url">SARIT</ref> under a Creative
              Commons Attribution-ShareAlike 3.0 Unported License. </ref>
          </p>
          <p>Under this licence, you are free <list>
              <item>to Share — to copy, distribute and transmit the work</item>
              <item>to Remix — to adapt the work </item>
            </list></p>
          <p>Under the following conditions:</p>
          <p>
            <list>
              <item>Attribution — You must attribute the work in the manner specified by the author
                or licensor (but not in any way that suggests that they endorse you or your use of
                the work).</item>
              <item>Share Alike — If you alter, transform, or build upon this work, you may
                distribute the resulting work only under the same or similar license to this
                one.</item>
            </list>
          </p>
          <p>More information and fuller details of this license are given on the Creative Commons
            website.</p>
          <p>SARIT assumes no responsibility for unauthorised use that infringes the rights of any
            copyright owners, known or unknown.</p>
        </availability>
        <date>2013</date>
	<idno>2013-09-25</idno>
      </publicationStmt>

      <notesStmt>
        <note>The <title>Setubandha</title> by <persName>Pravarasena</persName> transcribed by
            <persName>Eszter Berki</persName> and <persName>Dániel Balogh</persName> from the
            <date>1880</date> edition of <persName>Siegfried Goldschmidt</persName>.</note>
      </notesStmt>

      <sourceDesc>
        <bibl>
          <title>Râvaṇavaha oder Setubandha</title>
          <editor>Siegfried Goldschmidt</editor>
          <publisher>Karl J. Trübner / Trübner &amp; Co.</publisher>
          <pubPlace>Strassburg / London</pubPlace>
          <date>1880</date>
          <note>Digital copy available via <ptr target="http://openlibrary.org/books/OL13505410M/"/></note>
        </bibl>
      </sourceDesc>
    </fileDesc>

    <encodingDesc>
      <editorialDecl>
        <p>The published edition from which this e-text was transcribed is printed in the Devanāgarī
          script. The electronic text below is in a lossless transliteration using the Latin
          alphabet. The transliteration scheme used is the IAST 
	  (<ref target="http://en.wikipedia.org/wiki/International_Alphabet_of_Sanskrit_Transliteration">The 
	  International Alphabet of Sanskrit Transliteration</ref>), which is preferred by most
	  Sanskrit scholars to ISO 15919.</p>
	<p>Diaereses are used to differentiate disyllabic aï and aü from monosyllabic ai and au.</p>
	<p>In all other respects this document follows the 
	  <ref target="http://sarit.indology.info/exist/apps/sarit/docs/encoding-guidelines.html">SARIT 
	  Encoding Guidelines</ref>. Note that the skandhaka meter in which this text is 
	  written has two varieties: most lines will have a caesura after the third gaṇa 
	  (pathyā), which is encoded here, but a few lines will not (vipulā).</p>
      </editorialDecl>
    </encodingDesc>

    <revisionDesc>
      <change when="2013-06-01" who="Eszter Berki">
        <list>
          <item>Completed input up to 4.10</item>
        </list>
      </change>
      <change when="2013-08-19" who="Dániel Balogh">
        <list>
          <item>Version 0.1 beta</item>
          <item>Completed input from 4.10 to end</item>
          <item>Completed markup for verse structure</item>
          <item>Added TEI encoding.</item>
        </list>
      </change>
      <change when="2013-08-29" who="Dániel Balogh">
        <list>
          <item>Version 0.9 beta</item>
          <item>Merged and homogenised the two text sections</item>
          <item>Completed proofreading and tagging Eszter's section</item>
        </list>
      </change>
      <change when="2013-09-12" who="Dániel Balogh">
        <list>
          <item>Version 1.0</item>
          <item>Completed full proofreading</item>
          <item>Incorporated Goldschmidt's corrigenda</item>
          <item>Checked kulakas and a few suspect typos against other editions</item>
        </list>
      </change>
      <change when="2013-09-16" who="Andrew Ollett">
        <list>
          <item>Modified TEI encoding for validation with tei_all.dtd.</item>
          <item>Moved Dániel's corrections into the main text and Goldschmidt's readings to
            comments.</item>
        </list>
      </change>
      <change when="2013-09-18" who="Dániel Balogh">
        <list>
          <item>Version 1.1</item>
          <item>Collated the two pages missing from the archive.org scan of Goldschmidt</item>
        </list>
      </change>

      <change when="2013-09-24" who="Dominik Wujastyk">
        <list>
          <item>Edited the TEI header to conform more closely to the present SARIT header
            template.</item>
          <item>Added a pointer to the digitized text.</item>
        </list>
      </change>

      <change when="2015-01-08" who="Andrew Ollett">
	<list>
	  <item>Minor changes to the text (when Goldschmidt has
	    printed it incorrectly: see 4.24, 6.12, 8.32). 
	    Notes in comments.
	  </item>
	</list>
      </change>

      <change when="2015-01-22" who="Andrew Ollett">
	<list>
	  <item>Corrected about 60 typos submitted by Paul Dundas.</item>
	</list>
      </change>

      <change when="2015-05-29" who="Andrew Ollett">
	<list>
	  <item>Converted the @xml:ids of the SARIT version to 
	     @n values (in accordance with the new guidelines).
	  </item>
	  <item>Converted the older encoding with &lt;seg&gt;
	     to &lt;caesura&gt; (also in accordance with the
	     new guidelines).
	  </item>
	</list>
      </change>

      <change when="2020-08-10" who="Andrew Ollett">
	<list>
	  <item>Converted the file to ISO-15919 encoding.</item>
	</list>
      </change>
    </revisionDesc>

  </teiHeader>

  <text xml:lang="pra-Latn">
    <body>
      <pb n="1"/>
      <div type="canto" n="1">
        <head>paḍhumō āsāsaō</head>
        <lg type="kulaka">
          <label>āikulaaṁ</label>
          <lg type="stanza" n="1">
            <l>ṇamaha avaḍḍhia-tuṅgaṁ <caesura/>avasāriavitthaaṁ aṇōṇaa-gahiraṁ</l>
            <l>appalahua-parisaṇhaṁ<caesura/> aṇāa-paramattha-pāaḍaṁ mahumahaṇaṁ</l>
          </lg>
          <lg type="stanza" n="2">
            <l>daṇuinda-ruhira-laggē<caesura/> jassa phurantē ṇaha-ppahā-vicchaḍḍē</l>
            <l>guppantī vivalāā<caesura/> galia vva thaṇaṁsuē mahāsura-lacchī</l>
          </lg>
          <lg type="stanza" n="3">
            <l>pīṇattaṇa-duggējjhaṁ<caesura/> jassa bhuā-anta-ṇiṭṭhura-pariggahiaṁ</l>
            <l>riṭṭhassa visama-valiaṁ<caesura/> kaṇṭhaṁ dukkhēṇa jīviaṁ bōlīṇaṁ</l>
          </lg>
          <lg type="stanza" n="4">
            <l>ōāhia-mahi-vēḍhō<caesura/> jēṇa parūḍha-guṇa-mūla-laddha-tthāmō</l>
            <l>ummūlantēṇa dumaṁ<caesura/> pārōhō vva khuḍiō mahēndassa jasō</l>
          </lg>
        </lg>
        <lg type="kulaka">
          <label>āikulaaṁ</label>
          <lg type="stanza" n="5">
            <l>ṇamaha a jassa phuḍa-ravaṁ<caesura/> kaṇṭha-cchāā-ghaḍanta-ṇaaṇaggi-sihaṁ</l>
            <l>phuraï phuriaṭṭahāsaṁ<caesura/> uddha-paḍitta-timiraṁ miva disā-akkam</l>
          </lg>
          <lg type="stanza" n="6">
            <l>vēvaï jassa saviḍiaṁ<caesura/> valiuṁ mahaï pulaāia-tthaṇa-alasaṁ</l>
            <l>pēmma-sahāva-vimuhiaṁ<caesura/> bīōvāsa-gamaṇūsuaṁ vāmaddhaṁ</l>
          </lg>
          <lg type="stanza" n="7">
            <l>jassa vilagganti ṇahaṁ<caesura/> phuḍa-paḍisaddā disā-ala-paḍikkhaliā</l>
            <l>jōṇhā-kallōlā via<caesura/> sasi-dhavalāsu raaṇīsu hasia-cchēā</l>
          </lg>
          <lg type="stanza" n="8">
            <l>ṇaṭṭārambha-kkhuhiā<caesura/> jassa bhaübbhanta-maccha-pahaa-jala-raā</l>
            <l>hōnti saliluddhumāia<caesura/>-dhūmāanta-vaḍavā-muhā maaraharā</l>
          </lg>
        </lg>
        <pb n="2"/>
        <lg type="stanza" n="9">
          <l>ahiṇava-rāāraddhā<caesura/> cukka-kkhaliēsu vihaḍia-pariṭṭhaviā</l>
          <l>mētti vva pamuha-rasiā<caesura/> ṇivvōḍhuṁ hōi dukkaraṁ kavva-kahā</l>
        </lg>
        <lg type="stanza" n="10">
          <l>parivaḍḍhaï viṇṇāṇaṁ<caesura/> saṁbhāvijjaï jasō viḍhappanti guṇā</l>
          <l>suvvaï suurisa-cariaṁ<caesura/> kiṁ taṁ jēṇa ṇa haranti kavvālāvā</l>
        </lg>
        <lg type="stanza" n="11">
          <l>icchāi va dhaṇariddhī<caesura/> jōvvaṇa-laddha vva āhiāīa sirī</l>
          <l>dukkhaṁ saṁbhāvijjaï<caesura/> bandhacchāāi ahiṇavā attha-gaī</l>
        </lg>
        <lg type="stanza" n="12">
          <l>taṁ tiasa-bandi-mōkkhaṁ<caesura/> samattha-tēllōkka-hiaa-salluddharaṇaṁ</l>
          <l>suṇaha aṇurāa-iṇhaṁ<caesura/> sīā-dukkha-kkhaaṁ dahamuhassa vahaṁ</l>
        </lg>
        <lg type="stanza" n="13">
          <l>aha paḍivaṇṇa-virōhē<caesura/> rāhava-vammaha-sarēṇa māṇabbhahiē</l>
          <l>viddhāi vāli-hiaē<caesura/> rāa-sirīa ahisāriē suggīvē</l>
        </lg>
        <lg type="stanza" n="14">
          <l>vavasāa-raï-paōsō<caesura/> rōsa-gaïnda-diḍha-siṅkhalā-paḍibandhō</l>
          <l>kaha kaha vi dāsarahiṇō<caesura/> jaa-kēsari-païjarō gaō ghaṇa-samaō</l>
        </lg>
        <lg type="stanza" n="15">
          <l>gamiā kalamba-vāā<caesura/> diṭṭhaṁ mēhandhaāriaṁ gaaṇa-alaṁ</l>
          <l>sahiō gajjia-saddō<caesura/> taha vi hu sē ṇatthi jīviē āsaṅghō</l>
        </lg>
        <lg type="stanza" n="16">
          <l>tō hari-vaï-jasa-vanthō<caesura/> rāhava-jīassa paḍhama-hatthālambō</l>
          <l>sīā-bāha-vihāō<caesura/> dahamuha-vajjha-diahō uvagaō saraō</l>
        </lg>
        <lg type="stanza" n="17">
          <l>raï-ara-kēsara-ṇivahaṁ<caesura/> sōhaï dhavalabbha-dala-sahassa-parigaaṁ</l>
          <l>mahumaha-daṁsaṇa-jōggaṁ<caesura/> piāmahuppatti-paṅkaaṁ va ṇaha-alaṁ</l>
        </lg>
        <lg type="stanza" n="18">
          <l>diṇamaṇi-mōha-pphuriaṁ<caesura/> galiaṁ ghaṇa-lacchi-raaṇa-rasaṇā-dāmaṁ</l>
          <l>udu-maaṇa-bāṇa-vattaṁ<caesura/> ṇaha-mandāra-ṇava-kēsaraṁ inda-dhaṇuṁ</l>
        </lg>
        <lg type="stanza" n="19">
          <l>dhua-mēha-mahuarāō<caesura/> ghaṇa-samaāaḍḍhiōṇaa-vimukkāō</l>
          <l>ṇaha-pāava-sāhāō<caesura/> ṇiaa-ṭṭhāṇaṁ va paḍigaāu disāō</l>
        </lg>
        <pb n="3"/>
        <lg type="stanza" n="20">
          <l>ahiṇava-ṇiddhālōā<caesura/> uddēsāsāra-dīsamāṇa-jala-lavā</l>
          <l>ṇimmāa-majjaṇa-suhā<caesura/> dara-vasuāa-cchaviṁ vahanti va diahā</l>
        </lg>
        <lg type="stanza" n="21">
          <l>suha-saṁmāṇia-ṇiddō<caesura/> virahāluṅkhia-samudda-diṇṇukkaṇṭhō</l>
          <l>asuvantō vi vivuddhō<caesura/> paḍhama-viuddha-siri-sēviō mahumahaṇō</l>
        </lg>
        <lg type="stanza" n="22">
          <l>sōhaï visuddha-kiraṇō<caesura/> gaaṇa-samuddammi raaṇi-vēlā-laggō</l>
          <l>tārā-muttā-vaarō<caesura/> phuḍa-vihaḍia-mēha-sippi-saṁpuḍa-mukkō</l>
        </lg>
        <lg type="stanza" n="23">
          <l>sattacchaāṇa gandhō<caesura/> laggaï khalaï hiaē kalambāmōō</l>
          <l>kalahaṁsāṇa kala-raō<caesura/> ṭhāi ṇa saṁṭhāi pariṇaaṁ sihi-viruaṁ</l>
        </lg>
        <lg type="stanza" n="24">
          <l>pīṇa-paōhara-laggaṁ<caesura/> disāṇa pavasanta-jalaa-samaa-viiṇṇaṁ</l>
          <l>sōhagga-paḍhama-iṇhaṁ<caesura/> pavvāaï sarasa-ṇaha-vaaṁ inda-dhaṇuṁ</l>
        </lg>
        <lg type="stanza" n="25">
          <l>pajjatta-salila-dhōē<caesura/> dūrālōkkanta-ṇimmalē gaaṇa-alē</l>
          <l>accāsaṇṇaṁ va ṭhiaṁ<caesura/> vimukka-para-bhāa-pāaḍaṁ sasi-bimbaṁ</l>
        </lg>
        <lg type="stanza" n="26">
          <l>cira-āla-paḍiṇiattaṁ<caesura/> disāsu ghōlanta-kumua-raa-vēllaviaṁ</l>
          <l>bhamaï aladdhāsāaṁ<caesura/> kamalāara-daṁsaṇūsuaṁ haṁsa-ulaṁ</l>
        </lg>
        <lg type="stanza" n="27">
          <l>candāava-dhavalāō<caesura/> phuranta-diasa-raaṇantaria-sōhāō</l>
          <l>sōmmē saraassa urē<caesura/> mōttāvali-vibbhamaṁ vahanti ṇisāō</l>
        </lg>
        <lg type="stanza" n="28">
          <l>bhamara-rua-diṇṇa-saṇṇaṁ<caesura/> ghaṇa-rōha-vimukka-diṇaara-arāliddhaṁ</l>
          <l>pharisa-suhāantaṁ miva<caesura/> paḍivujjhaï jala-ṇihitta-ṇālaṁ ṇaliṇam</l>
        </lg>
        <lg type="stanza" n="29">
          <l>vammaha-dhaṇu-ṇigghōsō<caesura/> kamala-vaṇa-kkhalia-lacchi-ṇēura-saddō</l>
          <l>suvvaï kalahaṁsa-raō<caesura/> mahuari-vāhitta-ṇaliṇi-paḍisaṁlāō</l>
        </lg>
        <lg type="stanza" n="30">
          <l>khuḍiuppaïa-muṇālaṁ<caesura/> daṭṭhūṇa piaṁ va siḍhila-valaaṁ ṇaliṇiṁ</l>
          <l>mahuari-mahurullāvaṁ<caesura/> mahumaa-ambaṁ muhaṁ va ghēppaï kamalaṁ</l>
        </lg>
        <pb n="4"/>
        <lg type="stanza" n="31">
          <l>pajjatta-kamala-gandhō<caesura/> mahu-taṇṇāōsaranta-ṇava-kumua-raō</l>
          <l>bhamira-bhamarōaïvvō<caesura/> sañcaraï sa-dāṇa-sībharō vaṇa-vāō</l>
        </lg>
        <lg type="stanza" n="32">
          <l>kaṇṭaïa-ṇūmiaṅgī<caesura/> thōa-tthōōsaranta-muddha-sahāvā</l>
          <l>raï-ara-cumbijjantaṁ<caesura/> ṇa ṇiattēi ṇaliṇī muhaṁ miva kamalaṁ</l>
        </lg>
        <lg type="stanza" n="33">
          <l>parighōlanta-kkhaliaṁ<caesura/> sattacchaa-kusuma-dhavala-rēṇukkhaïaṁ</l>
          <l>uppusaï dāṇa-vaṅkaṁ<caesura/> muhutta-gaa-kaṇṇa-cāmaraṁ bhamara-ulaṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="34">
            <l>ia pahasia-kumua-sarē<caesura/> bhaḍi-muha-paṅkaa-viruddha-candālōē</l>
            <l>jāē phuranta-tārē<caesura/> lacchi-saaṁgāha-ṇava-paōsē saraē</l>
          </lg>
          <lg type="stanza" n="35">
            <l>jhijjaï jhīṇā vi taṇū<caesura/> aṭṭhia-bāhaṁ puṇō paruṇṇaṁ va muhaṁ</l>
            <l>rāmassa aīsantē<caesura/> āsā-bandhē vva cira-gaē haṇumantē</l>
          </lg>
        </lg>
        <lg type="stanza" n="36">
          <l>ṇavari a jahā-samatthia<caesura/>-ṇivvattia-kajja-ṇivvalanta-cchāaṁ</l>
          <l>pēcchaï mārua-taṇaaṁ<caesura/> maṇōrahaṁ cēa cintia-suhōvaṇaaṁ</l>
        </lg>
        <lg type="stanza" n="37">
          <l>paḍhamaṁ cia māruiṇā<caesura/> harisa-bharijjanta-lōaṇēṇa muhēṇa</l>
          <l>jaṇaa-taṇaā-paüttī<caesura/> pacchā vāāi ṇiravasēsaṁ siṭṭhā</l>
        </lg>
        <lg type="stanza" n="38">
          <l>diṭṭha tti ṇa saddahiaṁ<caesura/> jhīṇa tti sabāha-mantharaṁ ṇīsasiaṁ</l>
          <l>sōaï tumaṁ tti ruṇṇaṁ<caesura/> pahuṇā jiaï tti māruī uvaūḍhō</l>
        </lg>
        <lg type="stanza" n="39">
          <l>cintā-haa-ppahaṁ miva<caesura/> taṁ ca karē khēa-ṇīsahaṁ va ṇisaṇṇaṁ</l>
          <l>vēṇī-bandhaṇa-maïlaṁ<caesura/> sōa-kilintaṁ va sē paṇāmēi maṇiṁ</l>
        </lg>
        <lg type="stanza" n="40">
          <l>sō kara-alañjali-gaō<caesura/> bāha-tthavaa-pahaōsihanta-maūhō</l>
          <l>ṇaaṇēhi dāsarahiṇā<caesura/> diṭṭhō pīō ṇu pucchiō ṇu paüttiṁ</l>
        </lg>
        <lg type="stanza" n="41">
          <l>sōaï a ṇaṁ rahuvaī<caesura/> viralaṅguli-galia-kiraṇa-dhārā-vaaraṁ</l>
          <l>vaaṇē vimalujjōaṁ<caesura/> dara rōttūṇa salilañjaliṁ va ṇimēntō</l>
        </lg>
        <pb n="5"/>
        <lg type="stanza" n="42">
          <l>taṁ daïāhiṇṇāṇaṁ<caesura/> jammi vi aṅgammi rāhavēṇa ṇa ṇimiaṁ</l>
          <l>sīā-parimaṭṭhēṇa va<caesura/> vūḍhō tēṇa vi ṇirantaraṁ rōmañcō</l>
        </lg>
        <lg type="stanza" n="43">
          <l>bāha-maïlaṁ pi tō sē<caesura/> dahamuha-cintā-viambhamāṇāmarisaṁ</l>
          <l>jāaṁ dukkhālōaṁ<caesura/> jaraḍhāanta-ravi-maṇḍalaṁ miva vaaṇaṁ</l>
        </lg>
        <lg type="stanza" n="44">
          <l>tō sē cira-majjhatthē<caesura/> kuvia-kaanta-bhumaā-laā-paḍirūē</l>
          <l>diṭṭhī diṭṭha-tthāmē<caesura/> kajja-dhura vva ṇiaē dhaṇummi ṇisaṇṇā</l>
        </lg>
        <lg type="stanza" n="45">
          <l>khaṇa mūlāvaddhāē<caesura/> ṇivvaṇṇanta-masiṇaṁ samārūḍhāē</l>
          <l>sajjīaṁ miva jāaṁ<caesura/> aṇōṇamantaṁ pi rāma-diṭṭhīa dhaṇuṁ</l>
        </lg>
        <lg type="stanza" n="46">
          <l>suggīassa vi hiaaṁ<caesura/> rāhava-sukaa-paḍimōaṇā-sattaṇhaṁ</l>
          <l>agaṇia-dahamuha-dappaṁ<caesura/> ṇivvūḍha-bharaṁ va takkhaṇaṁ ūsasiaṁ</l>
        </lg>
        <lg type="stanza" n="47">
          <l>cintia-laddhatthaṁ miva<caesura/> bhumaā-vikkhēva-sūiāmarisa-rasaṁ</l>
          <l>gamaṇaṁ rāhava-hiaē<caesura/> rakkhasa-jīvia-haraṁ visaṁ va ṇihittaṁ</l>
        </lg>
        <lg type="stanza" n="48">
          <l>sōha vva lakkhaṇa-muhaṁ<caesura/> vaṇa-māla vva viaḍaṁ hari-vaïssa uraṁ</l>
          <l>kitti vva pavaṇa-taṇaaṁ<caesura/> āṇa vva balāi sē vilaggaï diṭṭhī</l>
        </lg>
        <lg type="stanza" n="49">
          <l>saṁkhōhia-mahi-vēḍhō<caesura/> tō sō kaï-sēṇṇa-vilulia-vaṇāhōō</l>
          <l>khuhia-samuddāhimuhō<caesura/> mahaṇārambhammi mandarō via caliō</l>
        </lg>
        <lg type="stanza" n="50">
          <l>caliaṁ ca vāṇara-balaṁ<caesura/> caliē tammi cala-kēsara-saḍujjōaṁ</l>
          <l>gahia-disā-pariṇāhaṁ<caesura/> maūha-jālaṁ va diṇaarassa phurantaṁ</l>
        </lg>
        <lg type="stanza" n="51">
          <l>vērāraṇi-pajjaliō<caesura/> tō sō rōsa-pavaṇāhaüddhaa-muhalō</l>
          <l>vaḍḍhaï maggāṇugaō<caesura/> laṅkā-vaṇa-rāi-vaṇa-daō kaï-lōō</l>
        </lg>
        <lg type="stanza" n="52">
          <l>vaccaï a caḍula-kēsara<caesura/>-saḍujjalālōa-vāṇara-parikkhittō</l>
          <l>savva-disā-āaḍḍhia<caesura/>-palaa-palitta-giri-saṁkulō vva samuddō</l>
        </lg>
        <pb n="6"/>
        <lg type="stanza" n="53">
          <l>ghōlanti ṇimmalāō<caesura/> phuranta-diasaara-pāaḍia-rūāō</l>
          <l>dāvia-maggammi vi sē<caesura/> hiaē sōandhaāriammi disāō</l>
        </lg>
        <lg type="stanza" n="54">
          <l>ālōēi a viñjhaṁ<caesura/> dhaṇu-saṁṭḥāṇassa sāarassa bhara-sahaṁ</l>
          <l>sandhia-ṇaï-sōtta-saraṁ<caesura/> avahōvāsa-ghaḍiaṁ va jīā-bandhaṁ</l>
        </lg>
        <lg type="stanza" n="55">
          <l>masiṇia-siharucchaṅgō<caesura/> vihua-ṇiamba-vaṇa-pāaḍia-tuṅga-aḍō</l>
          <l>viñjhēṇa bharia-kuharō<caesura/> hēlā-vāō vi vāṇarāṇa ṇa sahiō</l>
        </lg>
        <lg type="stanza" n="56">
          <l>pattā a sībharāhaa<caesura/>-dhāu-silā-ala-ṇisaṇṇa-rāia-jalaaṁ</l>
          <l>sajjhaṁ ōjjhara-pahasia<caesura/>-dari-muha-ṇikkanta-vaüla-maïrāmōaṁ</l>
        </lg>
        <lg type="stanza" n="57">
          <l>bōlanti a pēcchantā<caesura/> paḍimā-saṁkanta-dhavala-ghaṇa-saṁghāē</l>
          <l>phuḍa-phaḍiha-silā-saṅkula<caesura/>-khaliōvari-patthiē via ṇaï-ppavahē</l>
        </lg>
        <lg type="stanza" n="58">
          <l>taḍa-pabbhāra-bharantā<caesura/> dalanta-pāāla-galia-jala-païrikkā</l>
          <l>āvāē ccia jāā<caesura/> pahaa-mahā-vaha-ṇihā mahā-ṇaï-sōttā</l>
        </lg>
        <lg type="stanza" n="59">
          <l>jalahara-ṇiddāantaṁ<caesura/> pāava-gahaṇēsu sisira-ṇiddāantaṁ</l>
          <l>saï duddiṇa-sāmalaaṁ<caesura/> pattā bhagga-dhua-candaṇa-rasā malaaṁ</l>
        </lg>
        <lg type="stanza" n="60">
          <l>candaṇa-pāava-laggē<caesura/> khuḍiuvvēlia-laā-parimala-cchāē</l>
          <l>sandāṇia-ṇimmōē<caesura/> pēcchanti mahā-bhuaṅga-vēḍhaṇa-maggē</l>
        </lg>
        <lg type="stanza" n="61">
          <l>sēvanti tīra-vaḍḍhia<caesura/>-ṇiaa-bharōvvatta-candaṇa-laāliddhē</l>
          <l>ramma-ttaṇa-dippa-vahē<caesura/> vaṇa-gaa-dāṇa-kaḍuē giri-ṇaï-ppavahē</l>
        </lg>
        <lg type="stanza" n="62">
          <l>tō taruṇa-sippi-saṁpuḍa<caesura/>-dara-dāvia-jala-ṇihitta-muttā-vaaraṁ</l>
          <l>pattā pattala-vaülaṁ<caesura/> gaa-dāṇa-sugandhi-raa-ṇavēlaṁ vēlaṁ</l>
        </lg>
        <pb n="7"/>
        <lg type="stanza" n="63">
          <l>viasia-tamāla-ṇīlaṁ<caesura/> puṇō puṇō cala-taraṅga-kara-parimaṭṭhaṁ</l>
          <l>phullēlā-vaṇa-surahiṁ<caesura/> uahi-gaïndassa dāṇa-lēhaṁ va ṭhiaṁ</l>
        </lg>
        <lg type="stanza" n="64">
          <l>phēṇa-visamaṅgarāaṁ<caesura/> vidduma-danta-vvaṇāṇia-muha-cchāaṁ</l>
          <l>malia-vaṇa-kēsa-kusumaṁ<caesura/> parihutta-samudda-parimalaṁ va vahantiṁ</l>
        </lg>
        <lg type="stanza" n="65">
          <l>sippi-uḍa-maüliacchiṁ<caesura/> laā-harabbhantarēsu parivaḍḍhantaṁ</l>
          <l>aṇurāa-pariṭṭhaviaṁ<caesura/> āaṇṇantiṁ va kiṁṇaruggīa-ravaṁ</l>
        </lg>
        <trailer>ia siri-pavarasēṇa-viraïē dahamuhavahē mahākavvē paḍhumō āsāsaō samattō</trailer>
      </div>
      <pb n="8"/>
      <div type="canto" n="2">
        <head>biiō āsāsaō</head>
        <lg type="kulaka">
          <label>āikulaaṁ 35</label>
          <lg type="stanza" n="1">
            <l>aha pēcchaï rahu-taṇaō<caesura/> caḍulaṁ dōsa-saa-dukkha-bōlēavvaṁ</l>
            <l>amaa-rasa-sāra-garuaṁ<caesura/> kajjārambhassa jōvvaṇaṁ va samuddaṁ</l>
          </lg>
          <lg type="stanza" n="2">
            <l>gaaṇassa va paḍivimbaṁ<caesura/> dharaṇīa va ṇiggamaṁ disāṇa va ṇilaaṁ</l>
            <l>bhuaṇassa va maṇi-taḍimaṁ<caesura/> palaassa va sāvasēsa-jala-vicchaḍḍaṁ</l>
          </lg>
          <lg type="stanza" n="3">
            <l>bhamirubbhaḍa-kallōlaṁ<caesura/> thōra-karāhaa-disā-muhōtthaa-salilaṁ</l>
            <l>sāsaa-maēṇa bahusō<caesura/> khōhijjantaṁ disā-gaēṇa va sasiṇā</l>
          </lg>
          <lg type="stanza" n="4">
            <l>apphuṇṇa-vidduma-vaṇē<caesura/> guppanta-paḍitthirē salila-kallōlē</l>
            <l>mandara-gūḍha-ppaharē<caesura/> ajja vi saṁkhāa-lōhiē vva vahantam</l>
          </lg>
          <lg type="stanza" n="5">
            <l>muhala-ghaṇa-vippaïṇṇaṁ<caesura/> jala-ṇivahaṁ bharia-saala-ṇaha-mahi-vivaraṁ</l>
            <l>ṇaï-muha-palhatthantaṁ<caesura/> appāṇa-viṇiggaaṁ jasaṁ va piantaṁ</l>
          </lg>
          <lg type="stanza" n="6">
            <l>jōṇhāē vva miaṅkaṁ<caesura/> kittīa va suurisaṁ pahāē vva raviṁ</l>
            <l>sēlaṁ mahā-ṇaīa va<caesura/> sirīa cira-ṇiggaāi vi amuccantaṁ</l>
          </lg>
          <lg type="stanza" n="7">
            <l>kālantara-jīa-haraṁ<caesura/> gaōṇiattanta-pavaṇa-ghaṭṭijjantaṁ</l>
            <l>sallaṁ va dēha-laggaṁ<caesura/> viaḍaṁ vaḍavā-muhāṇalaṁ vahamāṇam</l>
          </lg>
          <lg type="stanza" n="8">
            <l>dhua-vaṇa-rāi-kara-alaṁ<caesura/> malaa-mahinda-tthaṇōra-sōllaṇa-suhiaṁ</l>
            <l>vēlāliṅgaṇa-mukkaṁ<caesura/> chiviōsariēhi vēlavantaṁ va mahiṁ</l>
          </lg>
          <pb n="9"/>
          <lg type="stanza" n="9">
            <l>ṭhāṇē vi ṭhii-pahuttaṁ<caesura/> palaē mahi-maṇḍalammi vi amāantaṁ</l>
            <l>paṇaanta-vāmaṇa-taṇuṁ<caesura/> kamanta-dēha-bhara-bharia-lōaṁ va hariṁ</l>
          </lg>
          <lg type="stanza" n="10">
            <l>dīsantaṁ ahirāmaṁ<caesura/> suvvantaṁ pi aviiṇha-sōavva-guṇaṁ</l>
            <l>sukaassa va pariṇāmaṁ<caesura/> uahujjantaṁ pi sāsaa-suha-pphalaaṁ</l>
          </lg>
          <lg type="stanza" n="11">
            <l>ukkhaa-dumaṁ va sēlaṁ<caesura/> hima-haa-kamalāaraṁ va lacchi-vimukkaṁ</l>
            <l>pīa-maïraṁ va casaaṁ<caesura/> bahula-paōsaṁ va muddha-canda-virahiaṁ</l>
          </lg>
          <lg type="stanza" n="12">
            <l>ṇipphaṇṇa-suhālōaṁ<caesura/> vimala-jalabbhantara-ṭṭhiaṁ vahamāṇaṁ</l>
            <l>dara-kaḍḍhiaṁ va raïṇā<caesura/> karāvalambia-karaṁ raaṇa-saṁghāaṁ</l>
          </lg>
          <lg type="stanza" n="13">
            <l>mahaṇāāsa-vimukkaṁ<caesura/> ucchittāmaa-visaṅkhalāṇala-ṇivahaṁ</l>
            <l>vāsui-muha-ṇīsandaṁ<caesura/> vaḍavā-muha-kuhara-puñjiaṁ vahamāṇaṁ</l>
          </lg>
          <lg type="stanza" n="14">
            <l>dhīraṁ va jala-samūhaṁ<caesura/> timi-ṇivahaṁ miva sapakkha-pavvaa-lōaṁ</l>
            <l>ṇaï-sōttē vva taraṅgē<caesura/> raaṇāi va garua-guṇa-saāi vahantaṁ</l>
          </lg>
          <lg type="stanza" n="15">
            <l>pāālōara-gahirē<caesura/> mahi-païrikka-viaḍē ṇaha-ṇirālambē</l>
            <l>tēllōkkē vva mahumahaṁ<caesura/> appāṇa ccia gaāgaāi karēntaṁ</l>
          </lg>
          <lg type="stanza" n="16">
            <l>ahilīa paramuhīhiṁ<caesura/> chiviōsariēhi aṇusaa-vilōlāhiṁ</l>
            <l>aṇuṇijjamāṇa-maggaṁ<caesura/> vēvanta-ṇiatta-patthiāhi ṇaīhiṁ</l>
          </lg>
          <lg type="stanza" n="17">
            <l>jīa-garuīhi ajja vi<caesura/> icchā-pajjatta-suha-rasāhi maēntaṁ</l>
            <l>dhaṇa-riddhīa sirīa a<caesura/> saliluppaṇṇāi vāruṇīa a lōlaṁ</l>
          </lg>
          <lg type="stanza" n="18">
            <l>caḍulaṁ pi thiīa thiraṁ<caesura/> tiasukkhitta-raaṇaṁ pi sārabbhahiaṁ</l>
            <l>mahiaṁ pi aṇōluggaṁ<caesura/> asāu-salilaṁ pi amaa-rasa-ṇīsandaṁ</l>
          </lg>
          <lg type="stanza" n="19">
            <l>pajjatta-raaṇa-gabbhē<caesura/> ṇaha-aru-palhattha-canda-ara-pārōhē</l>
            <l>uarabbhantara-sēlē<caesura/> suravaï-ḍimba-ṇihiē ṇihi vva vahantaṁ</l>
          </lg>
          <pb n="10"/>
          <lg type="stanza" n="20">
            <l>pariambhiaṁ uvagaē<caesura/> bōlīṇammi a ṇiatta-caḍula-sahāvaṁ</l>
            <l>ṇava-jōvvaṇē vva kāmaṁ<caesura/> daïa-samāgama-suhammi candujjōē</l>
          </lg>
          <lg type="stanza" n="21">
            <l>dara-phuḍia-sippi-saṁpuḍa<caesura/>-palōṭṭa-saṅkha-muha-bharia-muttā-ṇiaraṁ</l>
            <l>mārua-dūrucchālia<caesura/>-jala-bhariaddha-vaha-paḍiṇiatta-jalaharaṁ</l>
          </lg>
          <lg type="stanza" n="22">
            <l>maragaa-maṇi-ppahāhaa<caesura/>-hariāanta-jaraḍha-ppavāla-kisalaaṁ</l>
            <l>sura-gaa-gandhuddhāia<caesura/>-kari-maarāsaṇṇa-diṇṇa-mēha-muha-vaḍaṁ</l>
          </lg>
          <lg type="stanza" n="23">
            <l>maṇivālaaṁ tīra-laā-hara-ppahōhāsia-ramma-ṇivālaaṁ</l>
            <l>ghaṇa-vāriaṁ vēlāliṅgaṇēṇa caḍulaṁ mahi-laṅghaṇa-vāriaṁ</l>
          </lg>
          <lg type="stanza" n="24"><!-- galitaka !-->
            <l>sasi-maūha-paḍipēllaṇa-pakkhubbhantaaṁ<caesura/>
	       saṁcaranta-dharaṇīhara-pakkhubbhantaaṁ</l>
            <l>dhīraaṁ saï muhala-ghaṇa-paa-vijjantaaṁ<caesura/>
	       aṭṭhiaṁ ca valavāṇala-paavijjantaaṁ</l>
          </lg>
          <lg type="stanza" n="25">
            <l>ṇiaa-visāṇala-paavia<caesura/>-muttā-ṇiara-parighōlamāṇa-visaharaṁ</l>
            <l>mīṇa-gaï-magga-pāaḍa<caesura/>-sēālōmaïla-maṇi-silā-saṁghāaṁ</l>
          </lg>
          <lg type="stanza" n="26">
            <l>sari-saṁkulaṁ mahumaha-vallahāi lacchīa sāra-sarisaṁ kulaṁ</l>
            <l>mahi-lāiaṁ ṇaï-muha-patthiōṇiattia-vēlā-mahilāiaṁ</l>
          </lg>
          <lg type="stanza" n="27"><!-- galitaka !-->
            <l>ṇaï-sahassa-paḍiumbaṇa-ṇāa-rasantaaṁ<caesura/>
               palaa-mēha-sama-dūsaha-ṇāa-rasantaaṁ</l>
            <l>pēlavēṇa pavaṇēṇa mahura-saṁcāriaṁ<caesura/>
               maüa-maa-khalantaṁ va mahu-rasaṁ cāriaṁ</l>
          </lg>
          <pb n="11"/>
          <lg type="stanza" n="28">
            <l>kasaṇa-maṇi-cchāā-rasa<caesura/>-rajjantōvari-parippavanta-pphēṇaṁ</l>
            <l>hari-ṇāhi-paṅkaa-kkhalia-sēsa-ṇīsāsa-jaṇia-viaḍāvattaṁ</l>

          </lg>
          <lg type="stanza" n="29">
            <l>saaraṅgaaṁ vidduma-pallava-ppahā-ghōlira-sāsaa-raṅgaaṁ</l>
            <l>ravi-rāiaṁ dharaṇi-alaṁ va mandarāaḍḍhaṇa-dūra-virāiaṁ</l>
          </lg>
          <lg type="stanza" n="30">
            <l>muttālaaṁ tiasa-viiṇṇa-jīvia-suhāmaa-jammuttālaaṁ</l>
            <l>vitthiṇṇaaṁ palaüvvēlla-salila-hēlā-maliuvvi-tthiṇṇaaṁ</l>
          </lg>
          <lg type="stanza" n="31"><!-- galitaka !-->
            <l>cira-parūḍha-sēāla-silā-hariantaaṁ<caesura/>
	       pavaṇa-bhiṇṇa-rava-dāruṇa-ṇīhariantaaṁ</l>
            <l>mahumahassa ṇiddā-samaē vīsāma-aṁ<caesura/>
	       palaï-ḍaḍḍha-vijjhāa-taluvvī-sāmaaṁ</l>
          </lg>
          <lg type="stanza" n="32">
            <l>asurōvaḍaṇa-vihaṭṭia<caesura/>-jala-vivaruṭṭhia-rasāalumhā-ṇivahaṁ</l>
            <l>mahaṇa-vasa-bhiṇṇa-bhāmia<caesura/>-dīvantara-lagga-mandara-aḍa-kkhaṇḍaṁ</l>
          </lg>
          <lg type="stanza" n="33"><!-- galitaka !-->
            <l>ēsa amaa-rasa-saṁbhavō tti saṁbhāviaṁ<caesura/>
	       ṇaha-ṇihaṁ tamēṇa va caüddisaṁ bhāviaṁ</l>
            <l>guṇa-mahaggha-sāraṁ vasuhā-rakkhāṇiaṁ<caesura/>
	       ṇiaa-jasa-ṇihāṇaṁ miva saara-kkhāṇiaṁ</l>
          </lg>
          <lg type="stanza" n="34">
            <l>pavaṇuggāhia-jala-lava<caesura/>-ṇivaha-pahammanta-muhala-tīra-tala-vaṇaṁ</l>
            <l>sasi-sēla-maūhōjjhara<caesura/>-parivaḍḍhia-salila-malia-puliṇucchaṅgaṁ</l>
          </lg>
          <lg type="stanza" n="35">
            <l>mandara-mēha-kkhōhia<caesura/>-sasi-kalahaṁsa-parimukka-salilucchaṅgaṁ</l>
            <l>maragaa-sēvālōvari<caesura/>-ṇisaṇṇa-tuṇhikka-mīṇa-cakkāa-juaṁ</l>
          </lg>
          <lg type="stanza" n="36">
            <l>puṇṇa-ṇaï-sōtta-saṁṇiha<caesura/>-jala-majjha-muṇijjamāṇa-calia-timi-vahaṁ</l>
            <l>valaā-muha-mūla-samōsaranta-masi-rāsi-kajjalia-pāālaṁ</l>

          </lg>
        </lg>
        <pb n="12"/>
        <lg type="stanza" n="37">
          <l>tō ugghāḍia-mūlō<caesura/> pavaa-balakkanta-mahi-aluddhucchaliō</l>
          <l>diṭṭhīa diṭṭha-sārō<caesura/> ṇajjaï tuliō tti rāhavēṇa samuddō</l>
        </lg>
        <lg type="stanza" n="38">
          <l>kālantara-parihuttaṁ<caesura/> daṭṭhūṇa vi appaṇō mahōahi-saaṇaṁ</l>
          <l>jaṇaa-suā-baddha-maṇō<caesura/> rāmō palaa-ghariṇiṁ ṇa saṁbharaï siriṁ</l>
        </lg>
        <lg type="stanza" n="39">
          <l>īsi-jala-pēsiacchaṁ<caesura/> vihasanta-viiṇṇa-pavaa-vaï-saṁlāvaṁ</l>
          <l>addiṭṭhē vva ṇa mukkaṁ<caesura/> diṭṭhē uahimmi lakkhaṇēṇa vi dhīraṁ</l>
        </lg>
        <lg type="stanza" n="40">
          <l>harisa-ṇirāuṇṇāmia<caesura/>-pīṇaarālōa-pāaḍōvaribhāaṁ</l>
          <l>pavaāhivō-vi pēkkhaï<caesura/> addhuppaïaṁ va rumbhiūṇa sarīraṁ</l>
        </lg>
        <lg type="stanza" n="41">
          <l>garuḍēṇa va jalaṇa-ṇihaṁ<caesura/> samudda-laṅghaṇa-maṇēṇa vāṇara-vaïṇā</l>
          <l>avahōvāsa-pasariaṁ<caesura/> pakkha-viāṇaṁ va pulaïaṁ kaï-sēṇṇaṁ</l>
        </lg>
        <lg type="stanza" n="42">
          <l>sāara-daṁsaṇa-hitthā<caesura/> akkhittōsaria-vēvamāṇa-sarīrā</l>
          <l>sahasā lihia vva ṭhiā<caesura/> ṇipphanda-ṇirāa-lōaṇā kaï-ṇivahā</l>
        </lg>
        <lg type="stanza" n="43">
          <l>pēcchantāṇa samuddaṁ<caesura/> caḍulō vi aüvva-vimhaa-rasa-tthimiō</l>
          <l>haṇumantammi ṇivaḍiō<caesura/> sagāravaṁ vāṇarāṇa lōaṇa-ṇivahō</l>
        </lg>
        <lg type="stanza" n="44">
          <l>uahiṁ alaṅghaṇijjaṁ<caesura/> daṭṭhūṇa gaāgaaṁ ca mārua-taṇaaṁ</l>
          <l>mōhandhaāriēsu vi<caesura/> gūḍhō bhamaï hiaēsu siṁ ucchāhō</l>
        </lg>
        <lg type="stanza" n="45">
          <l>tō tāṇa haa-cchāaṁ<caesura/> ṇiccala-lōaṇa-sihaṁ paüttha-paāvaṁ</l>
          <l>ālēkkha-paīvāṇa va<caesura/> ṇiaaṁ païi-caḍulattaṇaṁ pi vialiaṁ</l>
        </lg>
        <lg type="stanza" n="46">
          <l>kaha vi ṭhavēnti pavaṅgā<caesura/> samudda-daṁsaṇa-visāa-vimuhijjantaṁ</l>
          <l>galia-gamaṇāṇurāaṁ<caesura/> paḍivantha-ṇiatta-lōaṇaṁ appāṇaṁ</l>
        </lg>
        <trailer>ia siri-pavarasēṇa-viraïē kālidāsa-kaē dahamuhavahē mahākavvē biiō āsāsaō
          parisamattō</trailer>
      </div>
      <pb n="13"/>
      <div type="canto" n="3">
        <head>taïō āsāsaō</head>
        <lg type="kulaka">
          <label>juggaaṁ</label>
          <lg type="stanza" n="1">
            <l>tō tē kaï-māaṅgē<caesura/> rūḍha-visāa-maa-bhāviōmīlantē</l>
            <l>ālāṇa-kkhambhēsu va<caesura/> bāhūsu silā-ala-ṭṭhiēsu ṇisaṇṇē</l>
          </lg>
          <lg type="stanza" n="2">
            <l>āhāsaï suggīō<caesura/> ṇiaa-ravāhi phuḍa-ṇinta-jasa-ṇigghōsam</l>
            <l>dhīrāhi sāra-garuaṁ<caesura/> dantujjōāhi ṇimmalatthaṁ vaaṇam</l>
          </lg>
        </lg>
        <lg type="stanza" n="3">
          <l>dharaṇi-dharaṇē bhua ccia<caesura/> mahaṇammi surāsurā khaammi samuddā</l>
          <l>hantavvammi dahamuhē<caesura/> ēṇhiṁ tumhē ttha mahumahassa sahāā</l>
        </lg>
        <lg type="stanza" n="4">
          <l>mā sāsaa-sōḍīraṁ<caesura/> kaha vi ṇiattanta-samuha-saṁṭhavia-paaṁ</l>
          <l>āaa-vitthakkantaṁ<caesura/> paṇaantaṁ va suaṇaṁ parumhāha jasaṁ</l>
        </lg>
        <lg type="stanza" n="5">
          <l>rakkhasa-vaha-duvvōjjhō<caesura/> kajjārambhō samudda-laṅghaṇa-garuō</l>
          <l>paḍhumaṁ cia rahuvaïṇā<caesura/> uvariṁ hiaa-tuliō bharō vva vilaïō</l>
        </lg>
        <lg type="stanza" n="6">
          <l>tumha ccia ēsa bharō<caesura/> āṇā-mētta-pphalō pahuttaṇa-saddō</l>
          <l>aruṇō chāā-vahaṇō<caesura/> visaaṁ viasanti appaṇā kamala-sarā</l>
        </lg>
        <lg type="stanza" n="7">
          <l>tariuṁ ṇa hu ṇavara imaṁ<caesura/> vēlā-vaṇa-vaüla-kusuma-vāsia-surahiṁ</l>
          <l>hattha-uḍēhi samatthā<caesura/> tumhē pāuṁ pi phala-rasaṁ va samuddaṁ</l>
        </lg>
        <lg type="stanza" n="8">
          <l>cira-āla-kaṅkhiāṇaṁ<caesura/> dhuāvamāṇa-ṇialuṇṇamanta-suhāṇaṁ</l>
          <l>ēsō ṇavara avasarō<caesura/> asarisa-samasīsa-bandhaṇa-vimōkkhāṇaṁ</l>
        </lg>
        <lg type="stanza" n="9">
          <l>tē viralā sappurisā<caesura/> jē abhaṇantā ghaḍēnti kajjālāvē</l>
          <l>thōa ccia tē vi dumā<caesura/> jē amuṇia-kusuma-ṇiggamā dēnti phalaṁ</l>
        </lg>
        <pb n="14"/>
        <lg type="stanza" n="10">
          <l>khiṇṇaṁ cāvammi karaṁ<caesura/> cira-ālukkaṇṭhiaṁ amarisammi maṇaṁ</l>
          <l>mā dā dēu rahuvaī<caesura/> bāṇāhimuhiṁ ca bāha-garuiṁ diṭṭhiṁ</l>
        </lg>
        <lg type="stanza" n="11">
          <l>ōvaggaü tumha jasō<caesura/> dahavaaṇa-paāva-patthiva-pariggahiaṁ</l>
          <l>vilulia-samudda-rasaṇaṁ<caesura/> ṇaha-bhavaṇantēuraṁ disā-vahu-ṇivahaṁ</l>
        </lg>
        <lg type="stanza" n="12">
          <l>jaṁ sāhasaṁ ṇa kōraï<caesura/> taṁ daamāṇēṇa jīviaṁ kira daïaṁ</l>
          <l>jō apaḍimukka-sukaā<caesura/> sō vi gaṇijjaï jaammi jīanta-muō</l>
        </lg>
        <lg type="stanza" n="13">
          <l>kiṁ va ṇa āṇaha ēaṁ<caesura/> kajjaṁ paripēlavaṁ pi jaha pariṇāmē</l>
          <l>dēi paraṁ saṁmōhaṁ<caesura/> kusumaṁ visa-pāavassa va malijjantaṁ</l>
        </lg>
        <lg type="stanza" n="14">
          <l>vihaḍantaṁ pi samatthā<caesura/> vavasāaṁ purisa-duggamaṁ ṇēnti vahaṁ</l>
          <l>bhuvaṇantara-vikkhambhaṁ<caesura/> diasaarō vihaḍiēkka-cakkaṁ va rahaṁ</l>
        </lg>
        <lg type="stanza" n="15">
          <l>kaa-kajjē tāla-samē<caesura/> aïrā pēcchaha bhuē aṇuttāla-samē</l>
          <l>ṇihuō rāasa-hāō<caesura/> paḍivakkhassa a avēu rāa-sahāō</l>
        </lg>
        <lg type="stanza" n="16">
          <l>saṅkhōhia-maaraharō<caesura/> saṁbhantuvvatta-diṭṭha-rakkhasa-lōō</l>
          <l>vēlā-aḍa-mujjhantē<caesura/> aha ṇē hasaï hiaēṇa mārua-taṇaō</l>
        </lg>
        <lg type="stanza" n="17">
          <l>avvōcchiṇṇa-pasariō<caesura/> ahiaṁ uddhāi phuria-sūra-cchāō</l>
          <l>ucchāhō subhaḍāṇaṁ<caesura/> visama-kkhaliō mahā-ṇaīṇa va sōttō</l>
        </lg>
        <lg type="stanza" n="18">
          <l>māṇēṇa pariṭṭhaviā<caesura/> kula-parivāḍi-ghaḍiā aṇōṇaa-uvvā</l>
          <l>cintēuṁ pi ṇa tīraï<caesura/> ōhuppantī parēṇa ṇiaa-cchāā</l>
        </lg>
        <lg type="stanza" n="19">
          <l>parivaḍḍhantucchāhō<caesura/> vialia-raṇa-maccharēhi appatta-guṇō</l>
          <l>aasa-kkantōsariō<caesura/> kaḍḍhijjaï dukkaraṁ bhaḍattaṇa-saddō</l>
        </lg>
        <lg type="stanza" n="20">
          <l>āhia-samarāamaṇā<caesura/> vasaṇammi a ūsavē a sama-rāa-maṇā</l>
          <l>avasāaa-visamatthā<caesura/> dhīra ccia hōnti saṁsaē vi samatthā</l>
        </lg>
        <pb n="15"/>
        <lg type="stanza" n="21">
          <l>vavasāa-sappivāsā<caesura/> kaha tē hattha-ṭṭhiaṁ ṇa pāhēnti jasaṁ</l>
          <l>jē jīvia-sandēhē<caesura/> visaṁ bhuaṅga vva uvvamanti amarisaṁ</l>
        </lg>
        <lg type="stanza" n="22">
          <l>sīhā sahanti bandhaṁ<caesura/> ukkhaa-dāḍhā ciraṁ dharēnti visaharā</l>
          <l>ṇa uṇa jianti paḍihaā<caesura/> akkhaṇḍia-vavasiā khaṇaṁ pi samatthā</l>
        </lg>
        <lg type="stanza" n="23">
          <l>akaattha-paḍiṇiattā<caesura/> kaha samuhālōa-mētta-paḍisaṁkantaṁ</l>
          <l>dappaṇa-alēsu va ṭhiaṁ<caesura/> ṇiaaṁ dēcchiha piā-muhēsu visāaṁ</l>
        </lg>
        <lg type="stanza" n="24">
          <l>ṇijjanti cira-paattā<caesura/> samudda-gahirā vi paḍivahaṁ ṇaï-sōttā</l>
          <l>tīrēnti ṇiattēuṁ<caesura/> asamāṇia-pēsaṇā ṇa uṇa sappurisā</l>
        </lg>
        <lg type="stanza" n="25">
          <l>jō laṅghijjaï raïṇā<caesura/> jō vi khavijjaï khaāṇalēṇa vi bahusō</l>
          <l>kaha sō uia-parihaō<caesura/> duttārō tti pavaāṇa bhaṇṇaü uahī</l>
        </lg>
        <lg type="stanza" n="26">
          <l>cintijjaü dāva imaṁ<caesura/> kula-vavaēsa-kkhamaṁ vahantāṇa jasaṁ</l>
          <l>lajjāi samuddassa vi<caesura/> dōṇha vi kiṁ hōi dukkaraṁ bōlēuṁ</l>
        </lg>
        <lg type="stanza" n="27">
          <l>kiraṇāsaṇiṁ rahu-suē<caesura/> suhassa kira ṇāsaṇiṁ vimuñcaü mā dā</l>
          <l>sēla-sasāraamē hō<caesura/> tumhē jēūṇa canda-sāraa-mēhō</l>
        </lg>
        <lg type="stanza" n="28">
          <l>bandhava-ṇēhabbhahiō<caesura/> hōi parō vi viṇaēṇa sēvijjantō</l>
          <l>kiṁ uṇa kaōvaārō<caesura/> ṇikkāraṇa-ṇiddha-bandhavō dāsarahī</l>
        </lg>
        <lg type="stanza" n="29">
          <l>aïra-parūḍha vva laā<caesura/> samarucchāhē udummi va vilambantē</l>
          <l>ajja vi dāva maha imā<caesura/> maülēi ccia phalaṁ ṇa dāvēi sirī</l>
        </lg>
        <lg type="stanza" n="30">
          <l>kēccira-mēttaṁ va ṭhiī<caesura/> ēa visaṁvāiā ṇa mōcchihi rāmaṁ</l>
          <l>kamalammi samuppaṇṇā<caesura/> taṁ cia raaṇīsu kiṁ ṇa muñcaï lacchī</l>
        </lg>
        <lg type="stanza" n="31">
          <l>saalujjōia-vasuhē<caesura/> samattha-jia-lōa-vittharanta-paāvē</l>
          <l>ṭhāi ṇa ciraṁ ravimmi va<caesura/> vihāṇa-paḍiā vi maïladā sappurisē</l>
        </lg>
        <pb n="16"/>
        <lg type="stanza" n="32">
          <l>sappurisa-pāaḍa-vahaṁ<caesura/> paḍhamaṁ jaṁ rāhavēṇa amhāsu-kaaṁ</l>
          <l>hōjja va ṇa hōjja va samaṁ<caesura/> amhēhi kaaṁ pi kiṁ uṇa akīrantaṁ</l>
        </lg>
        <lg type="stanza" n="33">
          <l>rāhava-patthijjantō<caesura/> uddhō dīsihaï kēcciraṁ va dahamuhō</l>
          <l>dūranta-pēcchiavvō<caesura/> sihara-paḍanta-viaḍāsaṇi vva vaṇa-dumō</l>
        </lg>
        <lg type="stanza" n="34">
          <l>bālāavaṁ va ēntaṁ<caesura/> dhua-ambālāa-vaṁsu-ṇivaha-cchāaṁ</l>
          <l>kaï-sēṇṇaṁ raaṇiarā<caesura/> tama-raa-ṇiara vva pēcchiuṁ pi aōggā</l>
        </lg>
        <lg type="stanza" n="35">
          <l>garuammi vi paḍivakkhē<caesura/> hōnti bhaḍā ahia-vāria-ppaḍiūlā</l>
          <l>paḍigaa gandhāiddhā<caesura/> uddhaṅkusa-ruddha-manthaa vva gaïndā</l>
        </lg>
        <lg type="stanza" n="36">
          <l>visamammi vi avisaṇṇō<caesura/> dhārēi dhuraṁ dhuraṁdharō ccia ṇavaraṁ</l>
          <l>kiṁ diṇaarōvarāē<caesura/> diṇassa hōi avalambaṇaṁ sasi-bimbaṁ</l>
        </lg>
        <lg type="stanza" n="37">
          <l>mukka-salilā jalaharā<caesura/> ahiṇava-diṇṇa-pphalā a pāava-ṇivahā</l>
          <l>lahuā vi hōnti garuā<caesura/> samara-muhōharia-maṇḍalaggā a bhuā</l>
        </lg>
        <lg type="stanza" n="38">
          <l>dappaṁ ṇa sahanti bhuā<caesura/> paharaṇa-kajja-sulahā dharēnti mahiharā</l>
          <l>vitthiṇṇō gaaṇa-vahō<caesura/> ṇijjaï kīsa garuattaṇaṁ paḍivakkhō</l>
        </lg>
        <lg type="stanza" n="39">
          <l>dhīraṁ parirakkhantā<caesura/> garuaṁ pi bharaṁ dharēnti ṇavara suurisā</l>
          <l>ṭhāṇaṁ cia amuantā<caesura/> ṇīsēsaṁ tihuaṇaṁ khavēnti ravi-arā</l>
        </lg>
        <lg type="stanza" n="40">
          <l>kāara-paḍimukka-dhuraṁ<caesura/> jiṇanti patthāṇa-laṅghiagga-kkhandhā</l>
          <l>paḍhamaṁ tā ṇiaa-balaṁ<caesura/> pacchā paharēhi suurisā paḍivakkhaṁ</l>
        </lg>
        <lg type="stanza" n="41">
          <l>aṇṇēnti maṅgalāiṁ<caesura/> alliaï sirī jasō pavaḍḍhaï puraō</l>
          <l>paḍivaṇṇa-raṇucchāhē<caesura/> paḍivakkhuddharaṇa-patthiammi suurisē</l>
        </lg>
        <lg type="stanza" n="42">
          <l>vaccantā aïbhūmiṁ<caesura/> kaḍḍhia-suhaḍāsi-vatta-vanthāvaḍiā</l>
          <l>ṇavara ṇa calanti bīaṁ<caesura/> lua-vakkhā mahihara vva vērāvandhā</l>
        </lg>
        <pb n="17"/>
        <lg type="stanza" n="43">
          <l>tā sōaï rahu-taṇaō<caesura/> tāva a sīā vi hattha-palhattha-muhī</l>
          <l>tāva a dharaï dahamuhō<caesura/> jāva visāēṇa vō tulijjaï dhīraṁ</l>
        </lg>
        <lg type="stanza" n="44">
          <l>aṇṇō aṇṇassa maṇō<caesura/> tumha ṇa āṇē aṇāhiō maha appā</l>
          <l>ṇivvaṇṇantassa imaṁ<caesura/> dara-rūḍha-vaṇa-ppasāhaṇaṁ haṇumantaṁ</l>
        </lg>
        <lg type="stanza" n="45"><!-- galitaka !-->
          <l>paḍivakkhassa a lacchiaṁ āsāēntaēṇaṁ<caesura/>
	     ṇiaa-kulassa a kittiaṁ āsāēntaēṇaṁ</l>
          <l>maraṇaṁ pi varaṁ laddhaaṁ ṇaa-ṇimmāṇaēṇaṁ<caesura/>
	     purisēṇa ciraṁ jīviaṁ ṇa a ṇimmāṇaēṇaṁ</l>
        </lg>
        <lg type="stanza" n="46"><!-- galitaka !-->
          <l>ēa vi sirīa diṭṭhaā kē saralacchiāē<caesura/>
	     kara-kamalassa a chikkaā kēsara-lacchiāē</l>
          <l>mujjhanti saviṇṇāṇaā samara-samāṇaammi<caesura/>
	     ēa mamammi bhaṇantaē sama-rasa-māṇaammi</l>
        </lg>
	<lg type="kulaka">
	  <label>juggaaṁ</label>
          <lg type="stanza" n="47"><!-- galitaka !-->
            <l>mā sōijjaü duhiā sīā lōaēṇaṁ<caesura/>
	       ṇaliṇi vva samōluggaā sīālōaēṇaṁ</l>
            <l>duhiē rāhava-hiaē kāma-ilantaammi<caesura/>
	       jīviammi ahilōhiā kā maïlantaammi</l>
          </lg>
          <lg type="stanza" n="48"><!-- galitaka !-->
            <l>candaa vva mēha-maïliē raaṇī-sāraammi<caesura/>
	       kamalaammi va hima-ḍaḍḍhaē raa-ṇīsāraammi</l>
            <l>duhiē rāhava-hiaaē bhama-rōattaammi<caesura/>
              <!--hiaaē looks very strange to me; GS's apparatus says so RH, हिअए die
		  andern; Basak (p73) comments, "Ms. has दुहिअए राम-हिअअम्मि marginally, but has
		  दुहिअम्मि राहव-हिअए in thē original text, in place of दुहिअम्मि राहव-हिअअए as in GB".
		  Could hiaaē be a conflation of hiaammi with hiaēï!-->
	        kusumammi va pavvāaē bhamarōattaammi</l>
          </lg>
	</lg>
        <pb n="18"/>
        <lg type="kulaka">
          <label>juggaaṁ</label>
          <lg type="stanza" n="49">
            <l>kaïā ṇu viraha-viraïa<caesura/>-dōbballa-pasāhaṇujjhiāharaṇāiṁ</l>
            <l>ṇīsāsa-vasa-pahōlira<caesura/>-lambālaa-malia-pamhala-kaōlāiṁ</l>
          </lg>
          <lg type="stanza" n="50">
            <l>pihula-ṇiamba-ala-kkhalia-siḍhila-valaa-vivaïṇṇa-bāhu-laāiṁ</l>

            <l>dacchāma pariaṇa-tthua<caesura/>-kaa-pēsaṇa-lajjiā pia-kalattāiṁ</l>
          </lg>
        </lg>
        <lg type="kulaka">
          <label>juggaaṁ</label>
          <lg type="stanza" n="51">
            <l>ia jāhē bhaṇṇantaṁ<caesura/> ṇa calaï cintā-bharōsianta-sarīraṁ</l>
            <l>āaḍḍhaṇa-ṇiccēṭṭhaṁ<caesura/> paṅka-kkhuttaṁ va gaa-ulaṁ kaï-sēṇṇaṁ</l>
          </lg>
          <lg type="stanza" n="52">
            <l>tō phuḍa-sadduddhāia<caesura/>-vaṇa-dava-bharia-giri-kandarāāra-muhō</l>
            <l>riu-vikkamam asahantō<caesura/> jampaï vāṇara-vaī puṇō vi hasantō</l>
          </lg>
        </lg>
        <lg type="stanza" n="53">
          <l>ia atthira-sāmatthē<caesura/> aṇṇassa vi pariaṇammi kō āsaṅghō</l>
          <l>tattha vi ṇāma dahamuhō<caesura/> tassa ṭhiō ēsa paḍihaḍō majjha bhuō</l>
        </lg>
        <lg type="stanza" n="54">
          <l>avahōāsammi mahaṁ<caesura/> hattha-alāhaa-dalanta-patthia-salilō</l>
          <l>jā ṇa ṇiattaï uahī<caesura/> bōlīṇaṁ tāva hōu vāṇara-sēṇṇaṁ</l>
        </lg>
        <lg type="stanza" n="55">
          <l>ahiāṇaṁ tōsi-harē<caesura/> dhariaṁ malaa-giriṇō hasantō siharē</l>
          <l>guru-bhara-visaaṁsēṇaṁ<caesura/> ṇējjāmi bhuēṇa jōaṇa-saaṁ sēṇam</l>
        </lg>
        <lg type="stanza" n="56">
          <l>samuha-miliēkkamēkkē<caesura/> kō ira āsaṇṇa-saṁsaammi sahāō</l>
          <l>jāva ṇa dijjaï diṭṭhī<caesura/> kāavvaṁ dāva hōi cira-ṇivvūḍham</l>
        </lg>
        <lg type="stanza" n="57">
          <l>aha va mahaṇṇava-huttaṁ<caesura/> patthantassa gaaṇaṁ mahaṁ ṇa vahuttam</l>
          <l>ruhira-vasāmisa-vattaṁ<caesura/> hantūṇa va ṇivvuō vasāmi savattam</l>
        </lg>
        <lg type="stanza" n="58">
          <l>ṇisuḍhijjanta-bhuaṅgaṁ<caesura/> mā mujjhaha maha sarōsa-calaṇakkantam</l>
          <l>jattō ṇamaï mahi-alaṁ<caesura/> tattō ṇāma saalō paaṭṭaü uahī</l>
        </lg>
        <lg type="stanza" n="59">
          <l>ō jamala-kkhambhēhi va<caesura/> dhariēṇa bhuēhi maha mahōahi-majjhē</l>
          <pb n="19"/>
          <l>ummūliāiēṇaṁ<caesura/> samaïñchaü viñjha-saṁkamēṇa kaï-balam</l>
        </lg>
        <lg type="stanza" n="60">
          <l>vivalāanta-bhuaṅgaṁ<caesura/> uvvattia-jalaaraṁ vihiṇṇa-mahiharam</l>
          <l>muha-mārua-vihua-jalaṁ<caesura/> pēcchaha raaṇāaraṁ karēmi thala-vaham</l>
        </lg>
        <lg type="stanza" n="61">
          <l>majjha-kkhuḍiummūlia<caesura/>-bhuā-bhamāia-vimukka-sēsaddhantam</l>
          <l>ēttō-hutta-suvēlaṁ<caesura/> tattō-hutta-malaaṁ karēmi samuddam</l>
        </lg>
        <lg type="stanza" n="62">
          <l>aha va suvēlālaggaṁ<caesura/> pēcchaha ajjēa bhagga-rakkhasa-viḍavam</l>
          <l>sīā-kisalaa-sēsaṁ<caesura/> majjha bhuāaḍḍhiaṁ laaṁ miva laṅkam</l>
        </lg>
        <lg type="stanza" n="63">
          <l>ō bhagga-rakkhasa-dumaṁ<caesura/> ṇihaa-dasāṇaṇa-maïnda-suha-saṁcāram</l>
          <l>rāmāṇurāa-mattō<caesura/> malēmi laṅkaṁ vaṇa-tthaliṁ va vaṇa-gaō</l>
        </lg>
        <trailer>ia siri-pavarasēṇa-viraïē kālidāsa-kaē dahamuhavahē mahākavvē taïō āsāsaō
          parisamattō</trailer>
      </div>
      <pb n="20"/>
      <div type="canto" n="4">
        <head>caütthō āsāsaō</head>
        <lg type="stanza" n="1">
          <l>aha paḍhama-vaaṇa-ṇihuaṁ<caesura/> pacchā umhaïa-lajjiaṁ kaï-sēṇṇaṁ</l>
          <l>sasi-daṁsaṇa-pāsuttaṁ<caesura/> kamala-vaṇaṁ va diasāgamēṇa vivuddhaṁ</l>
        </lg>
        <lg type="stanza" n="2">
          <l>ṇavari a kaï-hiaāiṁ<caesura/> dhuandhaāra-viaḍāi gamaṇucchāhō</l>
          <l>ēkkō bahuāi samaṁ<caesura/> giri-siharāi aruṇāavō vva vilaggō</l>
        </lg>
        <lg type="stanza" n="3">
          <l>tō dappa-muha-pasāō<caesura/> āḍhattō tāṇa hiaa-hasiujjōō</l>
          <l>raṇa-vikkamagga-hatthō<caesura/> ṇiaa-sahāō vva paharisō vitthariuṁ</l>
        </lg>
        <lg type="stanza" n="4">
          <l>bahaluddhua-dhāu-raaṁ<caesura/> risahēṇa dhuōjjharāhaa-kapōla-alaṁ</l>
          <l>bhiṇṇaṁ vāma-bhua-sirē<caesura/> ummūlia-valia-paṇṇaaṁ giri-siharaṁ</l>
        </lg>
        <lg type="stanza" n="5">
          <l>pulaübbhēāambaṁ<caesura/> ṇīlō paripusaï visama-kasaṇa-cchāaṁ</l>
          <l>hiaa-ṇihitta-paharisaṁ<caesura/> sasi-paḍibhiṇṇa-ghaṇa-saṁṇihaṁ vaccha-aḍaṁ</l>
        </lg>
        <lg type="stanza" n="6">
          <l>vihaḍantōṭṭha-uḍa-dalaṁ<caesura/> phuranta-danta-ara-bahala-kēsara-vaaraṁ</l>
          <l>paharisa-candālōē<caesura/> hasiaṁ kumuēṇa surahi-gandhuggāraṁ</l>
        </lg>
        <lg type="stanza" n="7">
          <l>vihaḍanta-dharaṇi-bandhō<caesura/> uhaa-bhua-kkhēva-muhala-vēvira-viḍavō</l>
          <l>visama-paḍanta-visaharō<caesura/> vēlā-candaṇa-dumō maïndēṇa dhuō</l>
        </lg>
        <lg type="stanza" n="8">
          <l>dippanta-durālōā<caesura/> diviassa sadhūma-sihi-sihāvatta-ṇihā</l>
          <l>sōmmattaṇaṁ ṇa<caesura/> pattā harisa-bharēntī vi visaharassa va diṭṭhī</l>
        </lg>
        <lg type="stanza" n="9">
          <l>sarahō vi dari-muhuggaa<caesura/>-paḍisadda-pphuḍia-malaa-aḍa-pabbhāraṁ</l>
          <l>muñcaï visaaṁ ṇāaṁ<caesura/> malēi aṅgaṁ ca rōsa-visa-aṇṇāaṁ</l>
        </lg>
        <lg type="stanza" n="10">
          <l>aruṇāamba-cchāē<caesura/> takkhaṇa-mētta-paḍivuddha-paṅkaa-sōhē</l>
          <l>phuraï ṇimaḍhassa vi phuḍaṁ<caesura/> diasassa muhammi diṇaarō vva amarisō</l>
        </lg>
        <pb n="21"/>
        <lg type="stanza" n="11">
          <l>viaḍāharantarālaṁ<caesura/> kaaṁ susēṇassa rōsa-hasiēṇa phuḍaṁ</l>
          <l>uppāa-ruhira-ambaṁ<caesura/> majjha-pphuḍia-raï-maṇḍalaṁ miva vaaṇaṁ</l>
        </lg>
        <lg type="stanza" n="12">
          <l>harisa-pariambhiēṇa a<caesura/> addhullasia-raï-bimba-amba-cchaviṇā</l>
          <l>puraō-huttārambhō<caesura/> muhēṇa divasō vva pāaḍō vāli-suō</l>
        </lg>
        <lg type="stanza" n="13">
          <l>ṇēcchaï ṇivvūḍha-bharō<caesura/> lahuaṁ dappuddhaattaṇaṁ pavaṇa-suō</l>
          <l>kaa-pēsaṇassa sōhaï<caesura/> dhīraṁ cia mahaï rakkhiuṁ vaaṇijjaṁ</l>
        </lg>
        <lg type="stanza" n="14">
          <l>ṇibbhacchiōahi-ravaṁ<caesura/> phuḍiāhara-ṇivvaḍanta-dāḍhā-hīraṁ</l>
          <l>hasaï kaï-dappa-pasamia<caesura/>-rōsa-virajjanta-lōaṇō suggīvō</l>
        </lg>
        <lg type="stanza" n="15">
          <l>ṇavari sumittā-taṇaō<caesura/> āsaṅghantō gurussa ṇiaaṁ ca balaṁ</l>
          <l>ṇa a cintēi ṇa jampaï<caesura/> uahiṁ sadasāṇaṇaṁ taṇaṁ va gaṇēntō</l>
        </lg>
        <lg type="stanza" n="16">
          <l>rahuṇāhassa vi diṭṭhī<caesura/> vāṇara-vaïṇō phuranta-vidduma-ambaṁ</l>
          <l>vaaṇaṁ vaaṇāhi calā<caesura/> kamalaṁ kamalāhi bhamara-panti vva gaā</l>
        </lg>
        <lg type="kulaka">
          <label>antyakulaaṁ 3</label>
          <lg type="stanza" n="17">
            <l>tō vaa-pariṇāmōṇaa<caesura/>-bhumaā-vali-rubbhamāṇa-diṭṭhi-cchōhō</l>
            <l>āsaṇṇa-dhavala-mihiā<caesura/>-parikkhalantōsahi-ppahō vva mahiharō</l>
          </lg>
          <lg type="stanza" n="18">
            <l>kara-vāria-kaï-lōō<caesura/> suggīva-viiṇṇa-bhāsuracchi-cchōhō</l>
            <l>jālāhaa-duma-ṇivahō<caesura/> phuliṅga-piṅgalia-mahiharō vva vaṇa-davō</l>
          </lg>
          <lg type="stanza" n="19">
            <l>jampaï ricchāhivaī<caesura/> uṇṇāmēūṇa mahi-aladdhanta-ṇihaṁ</l>
            <l>khalia-vali-bhaṅga-dāvia<caesura/>-vitthaa-bahala-vaṇa-kandaraṁ vaccha-aḍaṁ</l>
          </lg>
        </lg>
        <lg type="stanza" n="20">
          <l>saggaṁ apārijāaṁ<caesura/> kōtthuha-lacchi-rahiaṁ mahumahassa uraṁ</l>
          <l>sumirāmi mahaṇa-puraō<caesura/> a-muddha-andaṁ ca hara-aḍā pabbhāraṁ</l>
        </lg>
        <lg type="stanza" n="21">
          <l>mahumaha-hatthammi maē<caesura/> ṇakkhukkhuḍia-sarasaṁ mahāsura-hiaaṁ</l>
          <pb n="22"/>
          <l>diṭṭhā aṇudhāvantī<caesura/> akkhittaṁ ṇiaa-hattha-kamalaṁ va sirī</l>
        </lg>
        <lg type="stanza" n="22">
          <l>taṁ ca hiraṇṇakkhassa vi<caesura/> sumarāmi mahā-varāha-dāḍhā-bhiṇṇaṁ</l>
          <l>mahi-maṇḍalaṁ va tuliaṁ<caesura/> ukkhaa-hiaa-giri-bandhaṇaṁ vaccha-aḍaṁ</l>
        </lg>
        <lg type="stanza" n="23">
          <l>dhīraṁ haraï visāō<caesura/> viṇaaṁ jōvvaṇa-maō aṇaṅgō lajjaṁ</l>
          <l>ēkkanta-gahia-vakkhō<caesura/> kiṁ sīsaü jaṁ ṭhavēi vaa-pariṇāmō</l>
        </lg>
        <lg type="stanza" n="24">
          <l>aṇuhūa-muṇēavvē<caesura/> vihaḍia-visamakkharē vi saṁghaḍiatthē</l>
          <l>jōvvaṇa-mūḍha-pahasiē<caesura/> mā avamaṇṇaha jarā-pariṇaüllāvē</l><!-- G. has -avē, Basak -āvē (correct) !-->
        </lg>
        <lg type="stanza" n="25">
          <l>tujjha bhuāsu ṇisaṇṇō<caesura/> hari-satthō pabbalō surāṇa vi samarē</l>
          <l>mārua-laddha-tthāmō<caesura/> ōvaggaï mahi-raō vi tā diasaaraṁ</l>
        </lg>
        <lg type="stanza" n="26">
          <l>kiṁ uṇa duppariallā<caesura/> majjāāikkamuppaha-valijjantā</l>
          <l>uahi vva sāra-garuā<caesura/> ghaḍiā vi visaṁghaḍanti kajjālāvā</l>
        </lg>
        <lg type="stanza" n="27">
          <l>paccakkhāhi parōkkhaṁ<caesura/> kaha vi tulagga-ghaḍiāhi āgama-suddhaṁ</l>
          <l>saṁcālia-ṇikkampaṁ<caesura/> aṇuhūāhi vi mahaṁ suaṁ cia garuaṁ</l>
        </lg>
        <lg type="stanza" n="28">
          <l>jaṁ sōhēnti samatthā<caesura/> sama-sāra-parakkamā ṇa taṁ ṇivvaḍiā</l>
          <l>ēkkō paavējja daḍhaṁ<caesura/> miliā uṇa diṇaarā khavēnti tihuaṇaṁ</l>
        </lg>
        <lg type="stanza" n="29">
          <l>ōvaggaï ahimāṇaṁ<caesura/> paḍivakkhassa vi ṇa tārisaṁ dēi bhaaṁ</l>
          <l>amarisa-gahiō vva sarō<caesura/> viddāi abhāa-saṁdhiō ucchāhō</l>
        </lg>
        <lg type="stanza" n="30">
          <l>ṇēa tumē mōttavvaṁ<caesura/> suṭṭhu vi turiēṇa dhīra-patthiva-cariaṁ</l>
          <l>turavantassa ravissa vi<caesura/> maüijjaï dakkhiṇāaṇammi paāō</l>
        </lg>
        <lg type="stanza" n="31">
          <l>kiṁ aïrāēṇa imā<caesura/> amagga-samara-suha-cintia-kahāhi kaā</l>
          <l>paharisa-paṇāmia-muhī<caesura/> gōtta-kkhalaṇa-vimaṇa vva dē jaa-lacchī</l>
        </lg>
        <lg type="stanza" n="32">
          <l>mā rajjaha rahasa ccia<caesura/> candassa vi dāva kumua-vaṇa-ṇipphaṇṇō</l>
          <l>dūraṁ ṇivvalia-guṇō<caesura/> ēkka-rasassa kamalēsu viddāi jasō</l>
        </lg>
        <lg type="stanza" n="33">
          <l>kiṁ appaṇā pariaṇō<caesura/> parassa ō pariaṇēṇa dē paḍivakkhō</l>
          <pb n="23"/>
          <l>sōhaï patthijjantō<caesura/> jiāhimāṇassa kiṁ jaammi vi gahaṇaṁ</l>
        </lg>
        <lg type="stanza" n="34">
          <l>haṇumantāisaēṇa<caesura/> haṇumanta-muhāṇa vāṇarāṇa a vaïṇā</l>
          <l>dhīra aṇivvalia-jasaṁ<caesura/> kāavvaṁ kiṁ tumē vi mārui-sarisaṁ</l>
        </lg>
        <lg type="stanza" n="35">
          <l>kaha tammi vi lāijjaï<caesura/> jammi aiṇṇa-pphalā adūra-pasariā</l>
          <l>paḍiammi dumē vva laā<caesura/> sa ccia aṇṇaṁ puṇō vilaggaï āṇā</l>
        </lg>
        <lg type="stanza" n="36">
          <l>hantuṁ vimaggamāṇō<caesura/> hantuṁ turiassa appaṇā dahavaaṇaṁ</l>
          <l>kiṁ icchasi kāuṁ jē<caesura/> pavaa-vaï piaṁ ti vippiaṁ rahuvaïṇō</l>
        </lg>
        <lg type="stanza" n="37">
          <l>ia ṇiamia-suggīvō<caesura/> rāmantēṇa valiō piāmaha-taṇaō</l>
          <l>parimaṭṭha-mēru-siharō<caesura/> sūrāhimuhō vva palaa-dhūmuppīḍō</l>
        </lg>
        <lg type="stanza" n="38">
          <l>jampaï a kiraṇa-pamhala<caesura/>-phuranta-danta-ppahā-ṇihāōtthaïaṁ</l>
          <l>viṇaa-paṇaaṁ vahantō<caesura/> samuhāgaa-dhavala-kēsara-saḍaṁ va muhaṁ</l>
        </lg>
        <lg type="stanza" n="39">
          <l>rakkhijjaï tēllōkkaṁ<caesura/> palaa-samudda-vihurā dharijjaï vasuhā</l>
          <l>uaraddhanta-pahuttē<caesura/> vimuhijjaï sāarē tti vimhaaṇijjaṁ</l>
        </lg>
        <lg type="stanza" n="40">
          <l>dhaṇu-vāvārassa raṇē<caesura/> kuvia-kaanta-ṇimisantara-ṇihassa tuhaṁ</l>
          <l>phuḍa-vijju-vilasiassa va<caesura/> ārambhō ccia ṇa hōi kiṁ avasāṇaṁ</l>
        </lg>
        <lg type="stanza" n="41">
          <l>ṇivvubbhaï palaa-bharō<caesura/> tīraï valavā-muhāṇalō vi visahiuṁ</l>
          <l>diṇṇaṁ jēṇēa tumē<caesura/> kaha kāhii sāarō tahiṁ cia dhīraṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="42">
            <l>tō pāaḍa-dōbballaṁ<caesura/> pamhaṭṭha-piā-paōhara-ppharisa-suhaṁ</l>
            <l>vacchaṁ tamāla-ṇīlaṁ<caesura/> puṇō puṇō vāma-kara-alēṇa malēntō</l>
          </lg>
          <lg type="stanza" n="43">
            <l>uahissa jasēṇa jasaṁ<caesura/> dhīraṁ dhīrēṇa garuaāi garuaaṁ</l>
            <l>rāmō vi thiīa ṭhiiṁ<caesura/> bhaṇaï ravēṇa a ravaṁ samupphundantō</l>
          </lg>
        </lg>
        <lg type="stanza" n="44">
          <l>duttārammi samuddē<caesura/> kaï-lōē vimuhiē mamammi visaṇṇē</l>
          <l>hari-vaï tumē ccia imā<caesura/> duvvōjjhā vi avalambiā kajja-dhurā</l>
        </lg>
        <pb n="24"/>
        <lg type="stanza" n="45">
          <l>dhīrāhi sāra-garuaṁ<caesura/> alaṅghaṇijjāhi sāsaa-jasujjōaṁ</l>
          <l>ricchāhivāhi vaaṇaṁ<caesura/> raaṇaṁ raaṇāarāhi va samucchaliaṁ</l>
        </lg>
        <lg type="stanza" n="46">
          <l>jattha paramattha-garuā<caesura/> ṇa hōnti tumhārisā thira-vavaṭṭhambhā</l>
          <l>mahihara-mukka vva mahī<caesura/> atthāaï tattha vittharā kajja-dhurā</l>
        </lg>
        <lg type="stanza" n="47">
          <l>paḍivatti-mētta-sāraṁ<caesura/> kajjaṁ thōāvasēsiaṁ māruiṇā</l>
          <l>saṁpaï jō ccēa uraṁ<caesura/> dēi pavaṁgāṇa piaï sō ccēa jasaṁ</l>
        </lg>
        <lg type="stanza" n="48">
          <l>tā savvē ccia samaaṁ<caesura/> duttāraṁ pi haṇumanta-suha-bōlīṇaṁ</l>
          <l>abbhatthēmha surāsura<caesura/>-ṇivvūḍhabbhatthaṇāaraṁ maaraharaṁ</l>
        </lg>
        <lg type="stanza" n="49">
          <l>aha ṇikkāraṇa-gahiaṁ<caesura/> maē vi abbhatthiō ṇa mōcchihi dhīraṁ</l>
          <l>tā pēcchaha bōlīṇaṁ<caesura/> vihuōahi-jantaṇaṁ thalēṇa kaï-balaṁ</l>
        </lg>
        <lg type="stanza" n="50">
          <l>jattha mahaṁ paḍiutthō<caesura/> vasihii aṇṇassa kaha tahiṁ cia rōsō</l>
          <l>diṭṭhiṁ pāḍēi jahiṁ<caesura/> diṭṭhi-visō taṁ puṇō ṇa pēcchaï biiō</l>
        </lg>
        <lg type="stanza" n="51">
          <l>tāva a sahasuppaṇṇā<caesura/> ṇavāavāliddha-kasaṇa-mihiāambā</l>
          <l>maüla-ppahāṇuviddhā<caesura/> āḍhattā dīsiuṁ ṇisiara-cchāā</l>
        </lg>
        <lg type="stanza" n="52">
          <l>tō gamaṇa-vēa-mārua<caesura/>-muhala-paḍaddhanta-ṇaha-ṇirāia-jalaē</l>
          <l>pēcchanti ravi-arantara<caesura/>-ghōlāvia-pihula-vijjulē raaṇiarē</l>
        </lg>
        <lg type="stanza" n="53">
          <l>tō ṇaha-alāvaḍantē<caesura/> palaüppāa vva ṇisiarē ahilēuṁ</l>
          <l>uṇṇāmia-giri-siharaṁ<caesura/> caliaṁ mahi-maṇḍalaṁ va vāṇara-sēṇṇaṁ</l>
        </lg>
        <lg type="stanza" n="54">
          <l>ōsumbhanta-jalaharaṁ<caesura/> visama-ṭṭhia-pavaa-bala-valantālōaṁ</l>
          <l>dīsaï bhamanta-vihaḍaṁ<caesura/> thāṇa-pphiḍia-siḍhilaṁ paḍantaṁ va ṇahaṁ</l>
        </lg>
        <lg type="stanza" n="55">
          <l>ṇavari a laṅkā-diṭṭhō<caesura/> diṭṭha-sahāō vihīsaṇō māruiṇā</l>
          <l>ṇiamēūṇa kaï-balaṁ<caesura/> bīōdantō vva rāhavassa uvaṇiō</l>
        </lg>
        <pb n="25"/>
        <lg type="stanza" n="56">
          <l>calaṇōṇaa-ṇihuassa a<caesura/> māṇēṇa va kara-alēṇa sē rahuvaïṇā</l>
          <l>uṇṇāmiaṁ ṇaṇu siraṁ<caesura/> jāaṁ rakkhasa-ulāhi dūrabbhahiaṁ</l>
        </lg>
        <lg type="stanza" n="57">
          <l>vavasia-ṇivēiatthō<caesura/> sō mārui-laddha-paccaāgaa-harisaṁ</l>
          <l>suggīvēṇa ura-tthala<caesura/>-vaṇa-mālā-malia-mahuaraṁ uvaūḍhō</l>
        </lg>
        <lg type="stanza" n="58">
          <l>tō jampaï rahu-taṇaō<caesura/> samaaṁ dasasu vi disā-muhēsu kirantō</l>
          <l>paaï-sukaassa dhavalaṁ<caesura/> ṇīsandaṁ va hiaassa dantujjōaṁ</l>
        </lg>
        <lg type="stanza" n="59">
          <l>ṭhāṇaṁ davaggi-bhīā<caesura/> vaṇammi vaṇa-hatthiṇi vva parimaggantī</l>
          <l>pēcchaha laddhāsāā<caesura/> mōttuṁ rakkhasa-ulaṁ ṇa icchaï lacchī</l>
        </lg>
        <lg type="stanza" n="60">
          <l>ṇajjaï vihīsaṇa tuhaṁ<caesura/> sōmma-sahāva-parivaḍḍhiaṁ viṇṇāṇaṁ</l>
          <l>diṭṭhi-visēhi va amaaṁ<caesura/> uahissa ṇisāarēhi vi aviddaviaṁ</l>
        </lg>
        <lg type="stanza" n="61">
          <l>suddha-sahāvēṇa phuḍaṁ<caesura/> phuranta-pajjatta-guṇa-maūhēṇa tumē</l>
          <l>candēṇa va ṇiaa-maō<caesura/> kalusō vi pasāhiō ṇisāara-vaṁsō</l>
        </lg>
        <lg type="stanza" n="62">
          <l>kaha ira sa-kajja-kusalā<caesura/> kajja-gaïṁ maï-guṇēhi avalambantā</l>
          <l>kula-māṇa-vavaṭṭhambhā<caesura/> ṇa hōnti rāa-siri-bhāaṇaṁ sappurisā</l>
        </lg>
        <lg type="stanza" n="63">
          <l>laddhāsāēṇa ciraṁ<caesura/> sura-bandi-pariggahē ṇisāara-vaïṇā</l>
          <l>sīā rakkhasa-vasahiṁ<caesura/> diṭṭhi-visa-haraṁ visōsahi vva uvaṇiā</l>
        </lg>
        <lg type="stanza" n="64">
          <l>phiḍiā sura-saṁkhōhā<caesura/> bandi-aṇakkandiaṁ gaaṁ pariṇāmaṁ</l>
          <l>jāā dahamuha-gahiā<caesura/> tihuvaṇa-ḍimbassa jāṇaī avasāṇaṁ</l>
        </lg>
        <lg type="stanza" n="65">
          <l>aha ṇaaṇēsu paharisaṁ<caesura/> kaṇṇēsu pavaṁga-vaḍḍhiaṁ jaa-saddaṁ</l>
          <l>sīsammi a ahisēaṁ<caesura/> palhatthaï a hiaammi sē aṇurāaṁ</l>
        </lg>
        <trailer>ia siri-pavarasēṇa-viraïē dahamuhavahē mahākavvē caütthō āsāsaō</trailer>
      </div>
      <pb n="26"/>
      <div type="canto" n="5">
        <head>pañcamō āsāsaō</head>
        <lg type="stanza" n="1">
          <l>aha jalaṇihimmi ahiaṁ<caesura/> maaṇē a miaṅka-daṁsaṇa-viambhantē</l>
          <l>viraha-vihurassa ṇajjaï<caesura/> ṇisā vi rāmassa vaḍḍhiuṁ āḍhattā</l>
        </lg>
        <lg type="stanza" n="2">
          <l>uia-miaṅkaṁ ca ṇahaṁ<caesura/> ṇiama-ṭṭhia-rāhavaṁ ca sāara-puliṇaṁ</l>
          <l>ṇēnti paraṁ parivaḍḍhiṁ<caesura/> āliṅgia-candimaṁ mahōahi-salilaṁ</l>
        </lg>
        <lg type="stanza" n="3">
          <l>tō sē viōa-sulahā<caesura/> ṇiama-viiṇṇa-hiaa-kkhivaṇa-sōḍīrā</l>
          <l>khaürēnti dhii-ggahaṇaṁ<caesura/> jāaṁ jāaṁ visūraṇā-vikkhēvā</l>
        </lg>
        <lg type="stanza" n="4">
          <l>kāhii piaṁ samuddō<caesura/> galihii candāavō samappihii ṇisā</l>
          <l>avi ṇāma dharējja piā<caesura/> ō ṇē virahējja jīviaṁ ti visaṇṇō</l>
        </lg>
        <lg type="stanza" n="5">
          <l>ṇindaï miaṅka-kiraṇē<caesura/> khijjaï kusumāuhē juucchaï raaṇiṁ</l>
          <l>jhīṇō vi ṇavara jhijjaï<caesura/> jīvējja piētti māruiṁ pucchantō</l>
        </lg>
        <lg type="stanza" n="6">
          <l>ēttō vasaï tti disā<caesura/> ēṇaṁ sā ṇūṇa ṇindaï tti miaṅkō</l>
          <l>ēttha ṇisaṇṇētti mahī<caesura/> ēēṇa ṇia tti sē ṇahaṁ pi bahu-maaṁ</l>
        </lg>
        <lg type="stanza" n="7">
          <l>dhīrēṇa ṇisā-āmā<caesura/> hiaēṇa samaṁ aṇiṭṭhiā uvaēsā</l>
          <l>ucchāhēṇa saha bhuā<caesura/> bāhēṇa samaṁ galanti sē ullāvā</l>
        </lg>
        <lg type="stanza" n="8">
          <l>dhīrētti saṁṭhavijjaï<caesura/> mucchijjaï maaṇa-pēlavētti gaṇēntō</l>
          <l>dharaï pia tti dharijjaï<caesura/> viōa-taṇuētti āmuaï aṅgāiṁ</l>
        </lg>
        <lg type="stanza" n="9">
          <l>ubbhaḍa-hariṇa-kalaṅkō<caesura/> malaa-laā-pallavuvvamanta-maūhō</l>
          <l>aruṇāhaa-vicchāō<caesura/> jāō suha-daṁsaṇō ṇavara tassa sasī</l>
        </lg>
        <pb n="27"/>
        <lg type="stanza" n="10">
          <l>jaha jaha ṇisā samappaï<caesura/> taha taha vēvira-taraṅga-paḍimā-vaḍiaṁ</l>
          <l>kiṁkāavva-vimūḍhaṁ<caesura/> ghōḍaï hiaaṁ va uahiṇō sasi-bimbaṁ</l>
        </lg>
        <lg type="stanza" n="11">
          <l>ṇavari a malaa-guhā-muha<caesura/>-bhariuvvaria-phuḍa-ṇīharanta-paḍiravaṁ</l>
          <l>pavaṇēṇa uahi-salilaṁ<caesura/> pahāa-tūraṁ va āhaaṁ rahuvaïṇō</l>
        </lg>
        <lg type="stanza" n="12">
          <l>haṁsa-ula-sadda-muhalaṁ<caesura/> ugghāḍijjanta-dasa-disā-vitthāraṁ</l>
          <l>ōsaria-timira-salilaṁ<caesura/> jāaṁ puliṇaṁ va pāaḍaṁ diasa-muhaṁ</l>
        </lg>
        <lg type="stanza" n="13">
          <l>aha gamia-ṇisā-samaaṁ<caesura/> gambhīrattaṇa-daḍha-ṭṭhiammi samuddē</l>
          <l>rōsō rāhava-vaaṇaṁ<caesura/> uppāō canda-maṇḍalaṁ va vilaggō</l>
        </lg>
        <lg type="stanza" n="14">
          <l>tō sē tamāla-ṇīlaṁ<caesura/> ṇiḍāla-vaṭṭaṁ palōṭṭa-sēa-jala-lavaṁ</l>
          <l>bhiuḍī thira-vitthiṇṇaṁ<caesura/> kaḍaaṁ viñjhassa visa-laa vva vilaggā</l>
        </lg>
        <lg type="stanza" n="15">
          <l>aha jaṇia-bhiuḍi-bhaṅgaṁ<caesura/> jāaṁ dhaṇu-hutta-valia-lōaṇa-jualaṁ</l>
          <l>amarisa-viiṇṇa-kampaṁ<caesura/> siḍhila-jaḍā-bhāra-bandhaṇaṁ tassa muhaṁ</l>
        </lg>
        <lg type="stanza" n="16">
          <l>paṇaa-paḍibhaṅga-vimaṇō<caesura/> thōa-tthōa-paḍivaḍḍhiāmarisa-rasō</l>
          <l>taha sōmmō vi rahu-suō<caesura/> jāō palaa-raï-maṇḍala-durālōō</l>
        </lg>
        <lg type="stanza" n="17">
          <l>tō sāhasa-ṇimmāṇaṁ<caesura/> amitta-dīsanta-lacchi-saṁkēa-haraṁ</l>
          <l>saṁṭhia-rōsālāṇaṁ<caesura/> gēṇhaï bhua-dappa-bīa-lakkhaṁ cāvaṁ</l>
        </lg>
        <lg type="stanza" n="18">
          <l>akkanta-dhaṇu-bharōṇaa<caesura/>-dharaṇi-ala-tthala-palōṭṭa-jala-pabbhārō</l>
          <l>thōaṁ pi aṇārūḍhē<caesura/> uahī cāvammi saṁsaaṁ ārūḍhō</l>
        </lg>
        <lg type="stanza" n="19">
          <l>dhūmāi dhūma-kalusē<caesura/> jalaï jalantāruhanta-jīā-bandhē</l>
          <l>paḍirava-paḍiuṇṇa-disaṁ<caesura/> rasaï rasanta-siharē dhaṇummi ṇaha-alaṁ</l>
        </lg>
        <lg type="stanza" n="20">
          <l>bhijjaü mahi tti va phuḍaṁ<caesura/> ṇatthi samuddō tti dāruṇaṁ va païṇṇaṁ</l>
          <l>ṇāsaü jaaṁ ti va maṇē<caesura/> ciraṁ tulēūṇa vilaïaṁ ṇēṇa dhaṇuṁ</l>
        </lg>
        <lg type="stanza" n="21">
          <l>tō cira-viōa-taṇuō<caesura/> saï-bāhōmaṭṭha-maüa-jīāghāō</l>
          <pb n="28"/>
          <l>jāō aṇṇō ccia sē<caesura/> vilaïa-dhaṇu-mētta-vāvaḍō vāma-bhuō</l>
        </lg>
        <lg type="stanza" n="22">
          <l>aha vāma-bhuapphālaṇa<caesura/>-paḍirava-paḍiuṇṇa-dasa-disā-vitthāraṁ</l>
          <l>saṁbharaï jāa-saṅkaṁ<caesura/> palaa-ghaṇabbhahia-pēllaṇaṁ tēllōkkaṁ</l>
        </lg>
        <lg type="stanza" n="23">
          <l>gēṇhaï a sō aṇāara<caesura/>-paraṁmuha-pasāriagga-hatthāvaḍiaṁ</l>
          <l>khaa-sūra-maūhāṇa va<caesura/> ēkkaṁ uahi-parivattaṇa-sahaṁ bāṇaṁ</l>
        </lg>
        <lg type="stanza" n="24">
          <l>tō saṁdhantēṇa saraṁ<caesura/> rasantarōlugga-bhiuḍi-bhaṅgēṇa ciraṁ</l>
          <l>ṇīsasiūṇa pulaïō<caesura/> aṇuampā-dūmiāṇaṇēṇa samuddō</l>
        </lg>
        <lg type="stanza" n="25">
          <l>aha kaḍḍhiuṁ paüttō<caesura/> ṇikkampa-ṇirāa-diṭṭhi-saccavia-saraṁ</l>
          <l>valia-bhua-ruddha-majjhaṁ<caesura/> daḍha-ṇippīḍia-guṇaṁ dhaṇuṁ rahuṇāhō</l>
        </lg>
        <lg type="stanza" n="26">
          <l>sara-muha-visama-pphaliā<caesura/> ṇamanta-dhaṇu-kōḍi-vipphuranta-cchāā</l>
          <l>ṇajjaï kaḍḍhijjantā<caesura/> jīā-sadda-gahiraṁ rasanti ravi-arā</l>
        </lg>
        <lg type="stanza" n="27">
          <l>phuḍa-jīā-rava-muhalaṁ<caesura/> tajjēï va bāṇa-muha-jalantaggi-sihaṁ</l>
          <l>jalaṇihi-vaha-paḍiuddhaṁ<caesura/> āaṇṇāaḍḍhiaṁ viambhaï va dhaṇuṁ</l>
        </lg>
        <lg type="stanza" n="28">
          <l>khuhia-jala-siṭṭha-sārō<caesura/> muha-ṇiddhāvia-pasāriukkā-ṇivahō</l>
          <l>āaḍḍhijjantō ccia<caesura/> ṇajjaï paḍiō tti sāarē rāma-sarō</l>
        </lg>
        <lg type="stanza" n="29">
          <l>dhua-vijju-piṅgalāiṁ<caesura/> sara-muha-ṇiggiṇṇa-huavaha-palittāiṁ</l>
          <l>uppāa-lōaṇāi va<caesura/> phuṭṭanti disā-muhāṇa ghaṇa-bindāiṁ</l>
        </lg>
        <lg type="stanza" n="30">
          <l>tō bhua-rahasāaḍḍhia<caesura/>-dhaṇu-vaṭṭha-pphulia-bahala-dhūmuppīḍaṁ</l>
          <l>muaï muha-ṇiggaāṇala<caesura/>-sihā-samōlugga-sūra-kiraṇaṁ bāṇaṁ</l>
        </lg>
        <lg type="stanza" n="31">
          <l>sō jaliūṇa ṇaha-alē<caesura/> saliladdhatthamia-huavahāamba-muhō</l>
          <l>paḍhamōiṇṇa-diṇaarō<caesura/> dīhō diahō vva sāarammi ṇivaḍiō</l>
        </lg>
        <lg type="stanza" n="32">
          <l>gaaṇē vijju-ṇihāō<caesura/> khaanta-kālāṇalō samudducchaṅgē</l>
          <l>mahi-ampō pāālē<caesura/> hōi paḍanta-paḍia-ṭṭhiō rāma-sarō</l>
        </lg>
        <pb n="29"/>
        <lg type="stanza" n="33">
          <l>tassa a maggālaggā<caesura/> aïnti ṇiddhūma-jalaṇa-amba-cchāā</l>
          <l>uahiṁ bāṇa-ṇihāā<caesura/> addhatthamiassa diṇaarassa va kiraṇā</l>
        </lg>
        <lg type="stanza" n="34">
          <l>ṇavari a sara-ṇibbhiṇṇō<caesura/> valaā-muha-vihua-kēsara-saḍugghāō</l>
          <l>uddhāiō rasantō<caesura/> vīsattha-pasutta-kēsari vva samuddō</l>
        </lg>
        <lg type="stanza" n="35">
          <l>dūrāiddha-ṇiattē<caesura/> samuhāgaa-bahala-sara-ṇihāa-kkhuḍiē</l>
          <l>dōhāijjaï va ṇahaṁ<caesura/> ṭaṅka-cchēa-rahasuṭṭhiammi samuddē</l>
          <!--ṭaṅka corrected by GS, ṭhaṅka in main text!-->
        </lg>
        <lg type="stanza" n="36">
          <l>raaṇāara-para-bhāē<caesura/> majjha-cchiṇṇammi bāṇa-ghāukkhittē</l>
          <l>ṇivaḍaï bīaddhantō<caesura/> phuḍiōsariō vva malaa-aḍa-pabbhārō</l>
        </lg>
        <lg type="stanza" n="37">
          <l>bhiṇṇa-giri-dhāu-ambā<caesura/> visama-cchiṇṇa-ppavanta-mahihara-vakkhā</l>
          <l>khubbhanti khuhia-maarā<caesura/> āvāāla-gahirā samudduddēsā</l>
        </lg>
        <lg type="stanza" n="38">
          <l>āamba-ravi-arāhaa<caesura/>-dara-vihaḍia-dhavala-kamala-maüla-cchāaṁ</l>
          <l>bhamaï sara-pūria-muhaṁ<caesura/> ugghāḍia-paṇḍurōaraṁ saṅkha-ulaṁ</l>
        </lg>
        <lg type="stanza" n="39">
          <l>vēvanti vihua-macchā<caesura/> sara-ghāukkhuḍia-maara-dāḍhā-dhavalā</l>
          <l>maṇi-bhara-visamōṇāmia<caesura/>-lua-visahara-ghōlira-pphaṇā jala-ṇivahā</l>
        </lg>
        <lg type="stanza" n="40">
          <l>phuṭṭanta-vidduma-vaṇaṁ<caesura/> saṁkhōhuvvatta-ṇinta-raaṇa-maūhaṁ</l>
          <l>ghōlaï vēlāvaḍiaṁ<caesura/> phēṇa-ṇihucchalia-mōttiaṁ uvahi-jalaṁ</l>
        </lg>
        <lg type="stanza" n="41">
          <l>jala-pabbāḍia-mukkā<caesura/> khaṇa-mētta-tthaïa-pāaḍia-vitthārā</l>
          <l>hōnti pasaṇṇa-kkhuhiā<caesura/> mūallaïa-muhalā samuddāvattā</l>
        </lg>
        <lg type="stanza" n="42">
          <l>valamāṇuvvattantō<caesura/> ēkkaṁ cira-āla-pīḍiaṁ siḍhilēntō</l>
          <l>bīēṇa va pāālē<caesura/> pāsēṇa ṇisammiuṁ paüttō uvahī</l>
        </lg>
        <lg type="stanza" n="43">
          <l>sara-vēa-galatthallia<caesura/>-suvēla-rubbhanta-sāaraddha-tthaïaṁ</l>
          <pb n="30"/>
          <l>ōsaria-dāhiṇa-disaṁ<caesura/> dīsaï ukkhaṇḍiēkka-pāsaṁ va ṇahaṁ</l>
        </lg>
        <lg type="stanza" n="44">
          <l>āi-varāhēṇa vi jē<caesura/> addiṭṭhā mandarēṇa vi aṇāliddhā</l>
          <l>khuhiā tē vi bhaaarā<caesura/> āvāāla-gahirā samudduddēsā</l>
        </lg>
        <lg type="stanza" n="45">
          <l>ēkkēkkammi valantō<caesura/> bāṇa-ppahara-vivarē ṇaha-ṇirālambē</l>
          <l>khaa-kālāṇala-bhīō<caesura/> paḍaï rasantō rasāalē vva samuddō</l>
        </lg>
        <lg type="stanza" n="46">
          <l>dīsanti diṭṭha-mahaṇā<caesura/> puṭṭhi-paḍiṭṭhia-palōṭṭa-mandara-siharā</l>
          <l>āsāiāmaa-rasā<caesura/> bāṇa-daḍha-ppahara-mucchiā timi-macchā</l>
        </lg>
        <lg type="stanza" n="47">
          <l>ukkhitta-mahāvattā<caesura/> dara-daḍḍha-vivaṇṇa-vidduma-raa-kkhaürā</l>
          <l>āvāāla-valantā<caesura/> dīsanti mahā-bhuaṁga-ṇīsāsa-vahā</l>
        </lg>
        <lg type="stanza" n="48">
          <l>vēvaï pēmma-ṇialiaṁ<caesura/> sara-saṁdaṭṭa-dhaṇiōvaūhaṇa-suhiaṁ</l>
          <l>jīēṇa ēkkamēkkaṁ<caesura/> parirakkhanta-valiaṁ bhuaṁgama-mihuṇaṁ</l>
        </lg>
        <lg type="stanza" n="49">
          <l>mōḍia-vidduma-viḍavā<caesura/> dhāvanti jalammi maṇi-ṇihaṁsaṇa-ṇisiā</l>
          <l>sippi-uḍa-majjha-ṇiggaa<caesura/>-muha-lagga-tthōra-muttiā rāma-sarā</l>
        </lg>
        <lg type="stanza" n="50">
          <l>visa-vēō vva pasariō<caesura/> jaṁ jaṁ ahilēi bahala-dhūmuppīḍō</l>
          <l>kajjalaïjjaï taṁ taṁ<caesura/> ruhiraṁ va mahōahissa vidduma-vēḍhaṁ</l>
        </lg>
        <lg type="stanza" n="51">
          <l>khuhia-samudduppaïā<caesura/> bāṇukkitta-paḍiēkka-vitthaa-vakkhā</l>
          <l>visama-bharōṇaa-siharā<caesura/> ṇahaddha-vantha-valiā paḍanti mahiharā</l>
        </lg>
        <lg type="stanza" n="52">
          <l>chiṇṇa-vivaïṇṇa-bhōā<caesura/> kaṇṭha-paḍiṭṭhavia-jīviāgaa-rōsā</l>
          <l>diṭṭhīhi bāṇa-ṇivahē<caesura/> ḍahiūṇa muanti jīviāi bhuaṁgā</l>
        </lg>
        <lg type="stanza" n="53">
          <l>āūrēi rasantō<caesura/> ukkhaḍia-bhuaṁga-bhōa-pabbhārāiṁ</l>
          <l>sara-muha-galatthaṇukkhaa<caesura/>-sēla-ṭṭhāṇa-vivarōarāi huavahō</l>
        </lg>
        <lg type="stanza" n="54">
          <l>bhiṇṇuvvūḍha-jalaarā<caesura/> dara-diṇṇa-mahā-taraṅga-giri-aḍa-ghāā</l>
          <pb n="31"/>
          <l>chiṇṇa-paḍiuddha-viddhā<caesura/> phuḍanti māaṅga-maara-danta-pphaḍihā</l>
        </lg>
        <lg type="stanza" n="55">
          <l>jālālōa-vimuhiaṁ<caesura/> salila-taraṅga-parisakkaṇa-parikkhaliaṁ</l>
          <l>pariharaï vidduma-vaṇaṁ<caesura/> dhūmāhaa-amba-lōaṇaṁ mīṇa-ulaṁ</l>
        </lg>
        <lg type="stanza" n="56">
          <l>uvvattōara-dhavalā<caesura/> dara-ṇiggaha-ḍaḍḍha-jamala-jīhā-ṇivahā</l>
          <l>saṁdhēnti uppaantā<caesura/> thōra-taraṁga-viaḍantarāi bhuaṁgā</l>
        </lg>
        <lg type="stanza" n="57">
          <l>dīsanti daruttiṇṇā<caesura/> huāsaṇuttatta-vāa-maa-ṇīsandā</l>
          <l>pakkaggāha-ṇahaṅkusa<caesura/>-visama-samukkatta-matthaā kari-maarā</l>
        </lg>
        <lg type="stanza" n="58">
          <l>ghōlaï gaōṇiattaṁ<caesura/> visama-ṭṭhia-maṇi-silā-ala-palōṭṭantaṁ</l>
          <l>jhijjanta-salila-vihalaṁ<caesura/> vēlā-puliṇa-gamaṇūsuaṁ saṅkha-ulaṁ</l>
        </lg>
        <lg type="stanza" n="59">
          <l>mukka-samudducchaṅgā<caesura/> pakkha-kkhēvēhi saṁbhama-samuppaïā</l>
          <l>abbhuttēnti mahiharā<caesura/> ēkkakkama-sihara-saṁṭhiaṁ mihi-ṇivahaṁ</l>
        </lg>
        <lg type="stanza" n="60">
          <l>vihaluvvatta-bhuaṁgā<caesura/> chiṇṇa-mahāsura-siruppaaṇa-gambhīrā</l>
          <l>mūlutthaṅghia-raaṇā<caesura/> ṇēnti rasantā rasāala-jaluppīḍā</l>
        </lg>
        <lg type="stanza" n="61">
          <l>bāṇa-ṇihāucchittā<caesura/> huavaha-jālāhaüppavanta-pphēṇā</l>
          <l>aṭṭanti ṇaha-alē ccia<caesura/> mārua-bhiṇṇa-lahuā salila-kallōlā</l>
        </lg>
        <lg type="stanza" n="62">
          <l>ṇivvūḍha-visa-tthavaā<caesura/> bhōāaḍḍhaṇa-galanta-gamaṇucchāhā</l>
          <l>tuṅga-taraṁga-kkhaliā<caesura/> visamuvvattōarā valanti bhuaṁgā</l>
        </lg>
        <lg type="stanza" n="63">
          <l>vēvanti ṇiṇṇaāṇaṁ<caesura/> sara-ṇivaha-cchiṇṇa-saṅkha-vihaḍia-valaā</l>
          <l>hattha vva uahi-ṇimiā<caesura/> mukka-ravakkanda-ṇivaḍiāṇa taraṁgā</l>
        </lg>
        <lg type="stanza" n="64">
          <l>huavaha-bharia-ṇiambā<caesura/> jalaara-saṁdaṭṭa-vakkha-uḍa-pabbhārā</l>
          <pb n="32"/>
          <l>cira-saṁṇirōha-masiṇā<caesura/> dukkhēṇa ṇahaṁ samuppaanti mahiharā</l>
        </lg>
        <lg type="stanza" n="65">
          <l>jalaï jalanta-jalaaraṁ<caesura/> bhamaï bhamanta-maṇi-vidduma-laā-jālaṁ</l>
          <l>rasaï rasantāvattaṁ<caesura/> bhijjaï bhijjanta-pavvaaṁ uahi-jalaṁ</l>
        </lg>
        <lg type="stanza" n="66">
          <l>āvatta-vivara-bhamirō<caesura/> malaa-maṇi-silā-ala-kkhalia-saṁcārō</l>
          <l>ghōlira-taraṁga-visamō<caesura/> jaha dīsaï sāarō tahēa huavahō</l>
        </lg>
        <lg type="stanza" n="67">
          <l>rahasa-palittucchaliō<caesura/> jē ccia paḍivēi malaa-vaṇa-vitthārē</l>
          <l>vijjhāa-ṇiattantō<caesura/> tē ccēa puṇō vi vijjhavēi samuddō</l>
        </lg>
        <lg type="stanza" n="68">
          <l>utthambhia-maaraharō<caesura/> maara-vasāmisa-visaṅkhala-sihā-ṇivahō</l>
          <l>ṇivaha-ṇisuddha-mahiharō<caesura/> mahihara-kūḍa-viaḍō viambhaï jalaṇō</l>
        </lg>
        <lg type="stanza" n="69">
          <l>jalaṇutthaṅghia-mūlā<caesura/> bāṇukkhitta-paḍiattaṇa-ṇisumbhantā</l>
          <l>ṇivaḍanti jaluppīḍā<caesura/> paḍilōmāgaa-paḍanta-viaḍāvattā</l>
        </lg>
        <lg type="stanza" n="70">
          <l>dhūmāi jalaï vihaḍaï<caesura/> ṭhāṇaṁ siḍhilēi malaï malaücchaṅgaṁ</l>
          <l>dhīrassa paḍhama-iṇhaṁ<caesura/> taha vi hu raaṇāarō ṇa bhañjaï pasaraṁ</l>
        </lg>
        <lg type="stanza" n="71">
          <l>bhuaïnda-lōaṇāṇaṁ<caesura/> phuṭṭantāṇa a timīṇa sāara-majjhē</l>
          <!--phuṭṭantāṇa corrected by GS, phuṭṭhantāṇa in main text!-->
          <l>saṁvatta-jalaharāṇa va<caesura/> rāma-sarāṇala-haāṇa ṇīharaï raō</l>
        </lg>
        <lg type="stanza" n="72">
          <l>muha-puñjiaggi-ṇivahā<caesura/> dhūma-sihā-ṇiha-ṇirāa-aḍḍhia-salilā</l>
          <l>ṇivaḍanti ṇahukkhittā<caesura/> palaükkā-daṇḍa-saṁṇihā ṇaï-sōttā</l>
        </lg>
        <lg type="stanza" n="73">
          <l>aṭṭanta-salila-ṇivahō<caesura/> thōa-tthōa-paḍimukka-puliṇucchaṅgō</l>
          <l>dīsaï ōsakkantō<caesura/> maggāhuttō paaṁ paaṁ va samuddō</l>
        </lg>
        <lg type="stanza" n="74">
          <l>jalaṇa-ṇivahammi salilaṁ<caesura/> sāṇala-ṇivahucchalanta-salilammi ṇahaṁ</l>
          <l>salila-ṇivahōtthaammi a<caesura/> atthāaï ṇaha-alē dasa-disā-akkaṁ</l>
        </lg>
        <lg type="stanza" n="75">
          <l>sihiṇā paavijjantē<caesura/> āaṭṭantammi vitthaē jala-ṇivahē</l>
          <pb n="33"/>
          <l>jāā gimha-vilambia<caesura/>-ravi-raha-cakka-masiṇā samuddāvattā</l>
        </lg>
        <lg type="stanza" n="76">
          <l>ṇivvaḍia-dhūma-ṇivahō<caesura/> uddhāia-maragaa-ppahā-milia-sihō</l>
          <l>vitthiṇṇammi samuddē<caesura/> sēālōmaïliō vva ghōlaï jalaṇō</l>
        </lg>
        <lg type="stanza" n="77">
          <l>jalaï valavāṇalō via<caesura/> phuṭṭaï sēlō vva rāma-bāṇāhihaō</l>
          <l>rasaï jalaō vva uahī<caesura/> khuhiō laṅghēi māruō vva ṇaha-alaṁ</l>
        </lg>
        <lg type="stanza" n="78">
          <l>hōi thimiammi thimiō<caesura/> valaï valantammi vihaḍaï visaṁghaḍiē</l>
          <l>parivaḍḍhiammi vaḍḍhaï<caesura/> salilē jhīṇammi ṇavara jhijjaï jalaṇō</l>
        </lg>
        <lg type="stanza" n="79">
          <l>rāma-sarāṇala-paavia<caesura/>-jhijjantōahi-vihatta-taḍa-vicchēā</l>
          <l>tē ccia taha-vitthārā<caesura/> tuṅgā dīsanti dīva-maṇḍali-bandhā</l>
        </lg>
        <lg type="kulaka">
          <label>āikulaaṁ 8</label>
          <lg type="stanza" n="80">
            <l>ia dāvia-pāālaṁ<caesura/> jalaṇa-sihāvaṭṭamāṇa-jala-saṁghāaṁ</l>
            <l>rāmō dalia-mahiharaṁ<caesura/> khavia-bhuaṁga-ṇivahaṁ khavēi samuddaṁ</l>
          </lg>
          <lg type="stanza" n="81">
            <l>jala-pabbhāra-palōṭṭia<caesura/>- bhamanta-saṅkha-ula-vihala-mukkakkandaṁ</l>
            <l>phuḍia-vaḍavā-muhāṇala<caesura/>-palitta-dara-daḍḍha-saṁcaranta-visaharaṁ</l>
          </lg>
          <lg type="stanza" n="82">
            <l>jhijjanta-jalālōia<caesura/>-kiraṇa-muṇijjanta-raaṇa-pavvaa-siharaṁ</l>
            <l>thōra-taraṁga-karāhaa<caesura/>-disā-laā-bhagga-paḍia-jalahara-viḍavaṁ</l>
          </lg>
          <lg type="stanza" n="83">
            <l>sāṇala-sara-ṇiddāria<caesura/>-sakēsarujjalia-sīha-maara-kkhandaṁ</l>
            <l>āsaṇṇa-bhīa-visahara<caesura/>-vēḍhia-kari-maara-dhavala-danta-pphalihaṁ</l>
          </lg>
          <lg type="stanza" n="84">
            <l>dhua-pavvaa-sihara<caesura/>-paḍanta-maṇi-silā-bhagga-vidduma-laāvēḍhaṁ</l>
            <l>dara-ḍaḍḍha-visaharujjhia<caesura/>-visa-paṅka-kkhutta-vihala-kari-maara-ulaṁ</l>
          </lg>
          <lg type="stanza" n="85">
            <l>rundāvatta-pahōlira<caesura/>-vēlāvaḍiēkkamēkka-bhiṇṇa-mahiharaṁ</l>
            <l>ṇaha-aru-vilagga-vēvira<caesura/>-dhūma-laā-visama-laṅghia-disā-ālaṁ</l>
          </lg>
          <pb n="34"/>
          <lg type="stanza" n="86">
            <l>pakkha-parirakkhaṇuṭṭhia<caesura/>-sara-ṇivahāhaa-disā-païṇṇa-mahiharaṁ</l>
            <l>phuḍia-jala-majjha-ṇiggaa<caesura/>-phuḍa-raaṇujjōa-saṁdhiubbhaḍa-vivaraṁ</l>
          </lg>
          <lg type="stanza" n="87">
            <l>huavaha-paḍitta-ṇūmia<caesura/>-ṇia-ṇaaṇumhā-visaṁṭhula-maha-ggāhaṁ</l>
            <l>parivaḍḍhiēkkamēkkāṇurāa-sara-pahara-ṇivvalia-saṅkha-ulaṁ</l>
          </lg>
        </lg>
        <trailer>ia pañcamō āsāsaō parisamattō</trailer>
      </div>
      <pb n="35"/>
      <div type="canto" n="6">
        <head>chaṭṭhaō āsāsaō</head>
        <lg type="kulaka">
          <label>āikulaaṁ 5</label>
          <lg type="stanza" n="1">
            <l>aha ṇiggaō jalantaṁ<caesura/> dara-ḍaḍḍha-mahā-bhuaṁga-pāava-ṇivahaṁ</l>
            <l>mōttūṇa dhūma-bhariaṁ<caesura/> pāāla-vaṇaṁ disā-gaō vva samuddō</l>
          </lg>
          <lg type="stanza" n="2">
            <l>mandara-daḍha-parimaṭṭhaṁ<caesura/> palaa-viambhia-varāha-dāḍhullihiaṁ</l>
            <l>visamaṁ samuvvahantō<caesura/> rāma-sarāghāa-dūmiaṁ vaccha-aḍaṁ</l>
          </lg>
          <lg type="stanza" n="3">
            <l>gambhīra-vaṇāhōē<caesura/> dīhē dēha-sarisē bhuē vahamāṇō</l>
            <l>ahiṇava-candaṇa-gandhē<caesura/> aṇahukkhittē vva malaa-sariā-sōttē</l>
          </lg>
          <lg type="stanza" n="4">
            <l>lahuia-kōtthuha-virahaṁ<caesura/> mandara-giri-mahaṇa-saṁbhamē vi amukkaṁ</l>
            <l>tārēkkāvali-raaṇaṁ<caesura/> sasi-maïrāmaa-sahōaraṁ vahamāṇō</l>
          </lg>
          <lg type="stanza" n="5">
            <l>garuaṁ uvvahamāṇō<caesura/> hattha-ppharisa-paḍisiddha-vaṇa-vēallaṁ</l>
            <l>ruhirāruṇa-rōmañcaṁ<caesura/> khalanta-gaṅgāvalambiaṁ vāma-bhuaṁ</l>
          </lg>
        </lg>
        <lg type="stanza" n="6">
          <l>ālīṇō a rahuvaïṁ<caesura/> ṇiaa-cchāāṇulitta-malaa-maṇi-silaṁ</l>
          <l>saṁsia-suhōaïvvaṁ<caesura/> dumaṁ laāē vva jāṇaīa virahiaṁ</l>
        </lg>
        <lg type="stanza" n="7">
          <l>sara-ghāa-ruhira-kusumō<caesura/> tivahaa-vallī-piṇaddha-maṇi-raaṇa-phalō</l>
          <l>rāma-caraṇēsu uahī<caesura/> daḍha-pavaṇāiddha-pāaō vva ṇivaḍiō</l>
        </lg>
        <lg type="stanza" n="8">
          <l>pacchā a hittha-hiaā<caesura/> jattō ccia ṇiggaā vivalhattha-muhī</l>
          <l>hari-caraṇammi tahiṁ cia<caesura/> kamalāambammi tivahaā vi ṇivaḍiā</l>
        </lg>
        <lg type="stanza" n="9">
          <l>aha maüaṁ pi bhara-sahaṁ<caesura/> jampaï thōaṁ pi attha-sārabbhahiaṁ</l>
          <!--GS's corrigenda seems to say that maüaṁ pi should be read as maüammi, but
            whether this is meant to be a proper correctiōn or a proposed emendation is not clear.
            He says, "S.35 Z. 17 lies मि, cf. N. 16" where N16 is the apparatus note "॰अम्मि(!)
              RHh"!-->
          <l>paṇaaṁ pi dhīra-garuaṁ<caesura/> thui-saṁbaddhaṁ pi aṇaliaṁ salilaṇihī</l>
        </lg>
        <lg type="stanza" n="10">
          <l>duttārattaṇa-garuiṁ<caesura/> thira-dhīra-pariggahaṁ tumē ccia ṭhaviaṁ</l>
          <l>aṇuvālantēṇa thiiṁ<caesura/> piaṁ ti tuha vippiaṁ maē kaha vi kaaṁ</l>
        </lg>
        <pb n="36"/>
        <lg type="stanza" n="11">
          <l>viasanta-raa-kkhaüraṁ<caesura/> maaranda-rasuddhumāa-muhala-mahuaraṁ</l>
          <l>uduṇā dumāṇa dijjaï<caesura/> hīraï ṇa uṇō tamappaṇa ccia kusumaṁ</l>
        </lg>
        <lg type="stanza" n="12">
          <l>kiṁ pamhaṭṭha mhi ahaṁ<caesura/> tuha calaṇuppaṇṇa-tivahaā-paḍiuṇṇaṁ</l>
          <l>khaa-kālāṇala-khaviaṁ<caesura/> dharaṇi-aluddharaṇa-viluliaṁ appāṇaṁ</l><!-- G. has kalāṇala here, but Basak correctly has kālāṇala (see 5.45) !-->
        </lg>
        <lg type="stanza" n="13">
          <l>calaṇēhi muha-virōhē<caesura/> dāḍhāghāēhi dharaṇi-vēḍhuddharaṇē</l>
          <l>sōa-kilintēṇa tumē<caesura/> iṇhiṁ dahamuha-vahē sarēhi viluliō</l>
        </lg>
        <lg type="stanza" n="14">
          <l>ṇiaāvatthāhi vi mē<caesura/> ēaṁ dhīrēṇa vippiaṁ dhīra kaaṁ</l>
          <l>jaṁ ṇēṇa paaï-sōmmā<caesura/> kaha vi visaṁvāiā tuha muha-cchāā</l>
        </lg>
        <lg type="stanza" n="15">
          <l>ēaṁ tuha ēārisa<caesura/>-sura-kajja-sahassa-khēa-vīsāma-sahaṁ</l>
          <l>jaa-pabbālaṇa-jōggaṁ<caesura/> parirakkhasu palaa-rakkhiaṁ jala-ṇivahaṁ</l>
        </lg>
        <lg type="stanza" n="16">
          <l>apariṭṭhia-mūla-alaṁ<caesura/> jattō gammaï tahiṁ dalanta-mahi-alaṁ</l>
          <l>ṇa hu salila-ṇibbharaṁ cia<caesura/> khaviē vi mamammi duggamaṁ pāālaṁ</l>
        </lg>
        <lg type="stanza" n="17">
          <l>taṁ kālassa ṇisammaü<caesura/> kaha vi darukkitta-dasama-kaṇṭha-kkhaliaṁ</l>
          <l>ghaḍia-giri-sēu-bandhaṁ<caesura/> cira-ālāuñciaṁ dahamuhammi paaṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="18">
            <l>aha jaa-duppariallē<caesura/> dahamuha-kuviēṇa pavaa-vaï-paccakkhaṁ</l>
            <l>rahuṇāhēṇa samuddē<caesura/> vālimmi va bāṇa-ṇiamiammi pasantē</l>
          </lg>
          <lg type="stanza" n="19">
            <l>pavaāhivaï-viiṇṇā<caesura/> rāmāṇattī pavaṁgamēsu vilaggā</l>
            <l>sēsa-pphaṇa-vicchūḍhā<caesura/> tihuaṇa-sāra-garuī mahi vva bhuaṁgē</l>
          </lg>
        </lg>
        <lg type="stanza" n="20">
          <l>tō harisa-paḍhama-tuliē<caesura/> caliā phuṭṭanta-pamha-visamūsasiē</l>
          <l>vēukkhaa-sīmantē<caesura/> pavaā dhuṇiūṇa kēsara-saḍugghāē</l>
        </lg>
        <lg type="stanza" n="21">
          <l>pavaa-kkhōhia-mahi-ala<caesura/>-dhua-malaa-paḍanta-sihara-mukka-kalaalō</l>
          <l>uddhāiō aṇāgaa<caesura/>-ghaḍanta-dharaṇihara-saṁkamō vva samuddō</l>
        </lg>
        <pb n="37"/>
        <lg type="stanza" n="22">
          <l>kampaï mahēnda-sēlō<caesura/> hari-saṁkhōhēṇa dalaï mēiṇi-vēḍhaṁ</l>
          <l>saï-duddiṇa-taṇṇāō<caesura/> ṇavara ṇa uddhāi malaa-vaṇa-kusuma-raō</l>
        </lg>
        <lg type="stanza" n="23">
          <l>tō saṁcālia-sēlaṁ<caesura/> kaha vi tulaggēṇa sama-ghaḍanta-kkampaṁ</l>
          <l>dūraṁ pavaṁgama-balaṁ<caesura/> ṇaha-muha-lagga-vasuhaṁ ṇahaṁ uppaïaṁ</l>
        </lg>
        <lg type="stanza" n="24">
          <l>uppaaṇōṇaa-mahi-ala<caesura/>-ṇaï-muha-paḍisōtta-patthiō salilaṇihī</l>
          <l>jala-ṇivahāhaa-siḍhilē<caesura/> pavaücchēvaṇa-sahē karēi mahiharē</l>
        </lg>
        <lg type="stanza" n="25">
          <l>phuramāṇa-jalaṇa-piṅgala<caesura/>-ṇirantaruppaïa-pavaa-pēllijjantō</l>
          <l>jattō dīsaï tattō<caesura/> ṇajjaï dhīma-ṇivahō tti gaaṇuddēsō</l>
        </lg>
        <lg type="stanza" n="26">
          <l>dīsaï dūruppaïaṁ<caesura/> uahimmi ahōmuhōsaranta-cchāaṁ</l>
          <l>pāālaṁ va aïntaṁ<caesura/> dharaṇiharuddharaṇa-kaṅkhiaṁ kaï-sēṇṇaṁ</l>
        </lg>
        <lg type="stanza" n="27">
          <l>addiṭṭha-disā-ṇivahaṁ<caesura/> jāaṁ pavaa-bala-saṁṇiruddhālōaṁ</l>
          <l>vicchiṇṇāava-kasaṇaṁ<caesura/> diasa-muhē vi diasāvasāṇē vva ṇahaṁ</l>
        </lg>
        <lg type="stanza" n="28">
          <l>ōvaïā a sarahasaṁ<caesura/> taṁsa-ṭṭhia-puṭṭhi-ṇīsaranta-ravi-arā</l>
          <l>sēlēsu mukka-kalaala<caesura/>-paḍirava-bharia-kuharōarēsu pavaṁgā</l>
        </lg>
        <lg type="stanza" n="29">
          <l>vēōvaïāṇa a siṁ<caesura/> jāaṁ dalia-mahi-saṁdhi-bandhaṇa-mukkaṁ</l>
          <l>ukkhalia-tulēavvaṁ<caesura/> kaha vi bhuaṁga-dharia-ṭṭhiaṁ giri-ālaṁ</l>
        </lg>
        <lg type="stanza" n="30">
          <l>āḍhattā a tulēuṁ<caesura/> ura-paḍia-visaṭṭa-gaṇḍa-sēladdhantē</l>
          <l>kuvia-maïndōvaggia<caesura/>-saṁkhōha-pphiḍia-vaṇa-gaē dharaṇiharē</l>
        </lg>
        <lg type="stanza" n="31">
          <l>vacchutthaṅghia-kaḍaā<caesura/> tō tē kaḍaa-paḍiaṭṭalia-vaccha-aḍā</l>
          <l>sēlēsu sēla-garuā<caesura/> pavaā pavaēsu mahiharā a pahuttā</l>
        </lg>
        <lg type="stanza" n="32">
          <l>pavaa-bhua-ṇōlliāṇia<caesura/>-mahihara-paḍipēllaṇōṇaüṇṇaa-visamā</l>
          <l>jāā palōṭṭiōahi<caesura/>-vāraṁ-vāra-bhariā mahi-aladdhantā</l>
        </lg>
        <pb n="38"/>
        <lg type="stanza" n="33">
          <l>visahia-vajja-ppaharā<caesura/> ukkhammanti khaa-mārua-paḍikkhambhā</l>
          <l>agaṇia-varāha-ṇihasā<caesura/> palaa-jalutthaṅgha-pabbalā dharaṇiharā</l>
        </lg>
        <lg type="stanza" n="34">
          <l>jalaōvaṭṭha-vimukkā<caesura/> aṇantarōiṇṇa-saraa-vanthāvaḍiā</l>
          <l>ēkka-kkhēvuggāhia<caesura/>-dara-vasuāa-visaā visaṭṭanti girī</l>
        </lg>
        <lg type="stanza" n="35">
          <l>vihuṇanti vihuvvantā<caesura/> valēnti sēlā pavaṁgama-valijjantā</l>
          <l>ṇāmēnti ṇamijjantā<caesura/> ukkhippantā a ukkhivēnti mahi-alaṁ</l>
        </lg>
        <lg type="stanza" n="36">
          <l>dalia-mahi-vēḍha-siḍhilā<caesura/> mūlālagga-bhuaïnda-kaḍḍhijjantā</l>
          <l>saṁcālijjanta ccia<caesura/> aïnti garuā rasāalaṁ dharaṇiharā</l>
        </lg>
        <lg type="stanza" n="37">
          <l>ṇava-pallava-sacchāā<caesura/> jalaōara-sisira-mārua-viijjantā</l>
          <l>vāanti takkhaṇukkhaa<caesura/>-hari-hatthukkhitta-bhēmbhalā malaa-dumā</l>
        </lg>
        <lg type="stanza" n="38">
          <l>kampijjanta-dharāhara<caesura/>-sihara-samāiḍḍha-jalahara-raüppitthā</l>
          <l>gaa-suha-vatta-ṇisaṇṇā<caesura/> vēvaï haṁsī sahassavatta-ṇisaṇṇā</l>
        </lg>
        <lg type="stanza" n="39">
          <l>pavaōvaūḍha-kaḍḍhia<caesura/>-sēlabbhantara-bhamanta-visama-kkhaliā</l>
          <l>gahiraṁ rasanti vitthaa<caesura/>-vaccha-tthala-ruddha-ṇiggamā ṇaï-sōttā</l>
        </lg>
        <lg type="stanza" n="40">
          <l>addhukkhitta-pasiḍhilē<caesura/> addha-vaha-bhuaṁga-kaḍḍhiaddhatthamiē</l>
          <l>ummūlēnti rasāala<caesura/>-paṅka-kkhutta-sariā-muhē dharaṇiharē</l>
        </lg>
        <lg type="stanza" n="41">
          <l>uvvēllaï va ṇirāaṁ<caesura/> pāsallantēsu sihara-paḍimuccantaṁ</l>
          <l>ukkhippantēsu puṇō<caesura/> saṁvēllijjaï va mahiharēsu ṇaha-alaṁ</l>
        </lg>
        <lg type="stanza" n="42">
          <l>ummūlēnti pavaṁgā<caesura/> bhua-siharāruhaṇa-ṇiccala-pariggahiē</l>
          <l>kaḍaāvaḍaṇutthaṅghia<caesura/>-visama-vivatta-vivaraṁ-muhā dharaṇiharē</l>
        </lg>
        <lg type="stanza" n="43">
          <l>hari-bhua-kaḍḍhia-mukkā<caesura/> bhuaṁga-daḍha-vēḍhaṇāvalambaṇa-dhariā</l>
          <l>bhijjantā vi mahi-alē<caesura/> ōallanti ṇa paḍanti candaṇa-viḍavā</l>
        </lg>
        <pb n="39"/>
        <lg type="stanza" n="44">
          <l>paḍisamaï ṇaha-ṇibaddhō<caesura/> cirēṇa bhariabbha-ṇāa-gambhīraarō</l>
          <l>hari-bhua-vikkama-pisuṇō<caesura/> aaṇḍa-bhajjanta-dharaṇihara-ṇigghōsō</l>
        </lg>
        <lg type="stanza" n="45">
          <l>pāsallanti mahiharā<caesura/> jattō-huttā pavaṁgama-bhua-kkhittā</l>
          <l>dhuvvanta-dhāu-ambā<caesura/> tattō-huttā valanti sariā-sōttā</l>
        </lg>
        <lg type="stanza" n="46">
          <l>dīsanti pavaa-valiā<caesura/> āvattēsu va mahōahissa valantā</l>
          <l>sariāṇa ghaḍia-patthia<caesura/>-valanta-salila-valaantarēsu mahiharā</l>
        </lg>
        <lg type="stanza" n="47">
          <l>maaranda-garua-vakkhaṁ<caesura/> pāsōallanta-vaṇa-laā-vicchūḍhaṁ</l>
          <l>ṇa muaï kusuma-ggōcchaṁ<caesura/> āsāia-mahu-rasaṁ pi mahuara-mihuṇaṁ</l>
        </lg>
        <lg type="stanza" n="48"><!-- galitaka !-->
          <l>uppua-surahi-gandha-maaranda-rañjiāiṁ<caesura/>
	     ṭhia-parilēnta-bhamira-bhamarōarañjiāiṁ</l>
          <l>kamala-vaṇāi sūra-parimāsa-viasiāiṁ<caesura/>
	     ucchaliē sarāṇa salilammi via-siāiṁ</l>
        </lg>
        <lg type="stanza" n="49">
          <l>daḍha-saṁdāṇia-mūlā<caesura/> valanti vāṇara-bhuāvalambia-siharā</l>
          <l>rōsuppittha-bhuaṁgama<caesura/>-visamuddha-phaṇā-paṇōlliā dharaṇiharā</l>
        </lg>
        <lg type="stanza" n="50">
          <l>sariā saranta-pavahā<caesura/> aṇṇōṇṇa-mahā-ṇaï-ppavaha-palhatthā</l>
          <l>khōhia-paṅka-kkhaürā<caesura/> valanta-sēla-valiā muhuttaṁ vūḍhā</l>
        </lg>
        <lg type="stanza" n="51">
          <l>kaḍḍhijjanti samantā<caesura/> visamuvvattanta-dhavala-kasaṇa-cchāā</l>
          <l>mahihara-mūlālaggā<caesura/> rasāaladdha-paḍighōlirā bhuaïndā</l>
        </lg>
        <lg type="stanza" n="52">
          <l>galaï sarasaṁ pi kusumaṁ<caesura/> vāi aṇāliddha-bandhaṇaṁ pi kisalaaṁ</l>
          <l>rahasummūlia-mahihara<caesura/>-bhaa-vivalāa-vaṇa-dēvaāṇa laāṇaṁ</l>
        </lg>
        <pb n="40"/>
        <lg type="stanza" n="53"><!-- galitaka !-->
          <l>ukkhippanti jaṁ disāsuṁ dharā samattā<caesura/>
	     tēṇa khaṇēṇa ṇajjaï vasuṁdharā samattā</l>
          <l>kīraï mahiharēhi gaaṇaṁ di-sāla-āṇaṁ<caesura/>
	     vaḍḍhaï jalaa-sihara-paüṇaṁ disā-laāṇaṁ</l>
        </lg>
        <lg type="stanza" n="54">
          <l>ēkkakkēṇa a sēlaṁ<caesura/> kara-ala-juala-dhariaṁ tulantēṇa kaaṁ</l>
          <l>addhatthamiaṁ ca ṇahaṁ<caesura/> addhugghāḍia-rasāalaṁ ca mahi-alaṁ</l>
        </lg>
        <lg type="stanza" n="55">
          <l>sēla-ṇiambālaggā<caesura/> pavirala-ṇaï-magga-pāaḍa-taḍa-cchēā</l>
          <l>bhuaïnda-pphaṇa-dhariā<caesura/> ṇahaṁ vilagganti mēiṇi-aladdhantā</l>
        </lg>
        <lg type="stanza" n="56"><!-- galitaka !-->
          <l>dharaṇiharēṇa a caliaṁ calia-kandarēṇaṁ<caesura/>
	     phuṭṭaï gaa-ulaṁ aṇāliddha-kaṁ darēṇaṁ</l>
          <l>giri-siharāi sarasa-hariāla-vaṅkiāiṁ<caesura/>
	     sama-visamaṁ ṇamanti hari-āla-vaṅkiāiṁ</l>
        </lg>
        <lg type="stanza" n="57">
          <l>pāava-siharuttiṇṇō<caesura/> malaa-vaṇa-pavitta-pavaṇa-raa-vitthariō</l>
          <l>saṁjhā-rāō vva ṇahaṁ<caesura/> apphundaï malia-ravi-araṁ kusuma-raō</l>
        </lg>
        <lg type="stanza" n="58">
          <l>kaḍḍhia-mūla-ṇirantara<caesura/>-rasāalukkhitta-salila-kaddama-ghaḍiā</l>
          <l>vaḍḍhanti tti muṇijjaï<caesura/> ṇajjaï ṇa muanti mahi-alaṁ ti mahiharā</l>
        </lg>
        <lg type="stanza" n="59"><!-- galitaka !-->
          <l>siharāi ṇiāi ṇahaṁ mahinda-laddhāiṁ<caesura/>
	     malaassa a aïṇiāi mahiṁ daladdhāiṁ</l>
          <l>viñjha-ṇiambāṇa kaī dappuṇṇāmāṇaṁ<caesura/>
	     sajjha-aḍāṇa a bhariā dhua-puṇṇāmāṇaṁ</l>
        </lg>
        <lg type="stanza" n="60">
          <l>siharāṇa bhua-sirēhiṁ<caesura/> kaḍaāṇa a māviaṁ urēhi pamāṇaṁ</l>
          <l>vaṇa-vivarēhi darīṇaṁ<caesura/> tuliā pavaāṇa agga-hatthēhi girī</l>
        </lg>
        <pb n="41"/>
        <lg type="stanza" n="61">
          <l>paḍisanta-kaṇṇa-ālaṁ<caesura/> ōvatta-muhaṁ pasāriōlugga-karaṁ</l>
          <l>jhāï ṇu sōa-ṇimillaṁ<caesura/> vīsamaï ṇu bhamia-ṇīsahaṁ hatthi-ulaṁ</l>
        </lg>
        <lg type="stanza" n="62"><!-- galitaka !-->
          <l>pāavā a pāsalla-sēla-visamāṇiā<caesura/>
	     cuṇṇiā dalijjanta-daluvvi-samāṇiā</l>
          <l>jalaharā a vihaḍanta-mahinda-ravāviā<caesura/>
	     vaṇa-laā a ghōlanti mahiṁ dara-vāviā</l>
        </lg>
        <lg type="stanza" n="63">
          <l>ṭuṭṭantā vi sasaddaṁ<caesura/> pavaa-bhua-kkhēva-mūla-valiaddhantā</l>
          <l>bhuaēhi bhōa-bhārā<caesura/> sēla-bharaṅkusaïa-pphaṇēhi ṇa ṇāā</l>
        </lg>
        <lg type="stanza" n="64">
          <l>dara-dāvia-pāālaṁ<caesura/> dara ukkhitta-vihalōsaranta-bhuaṁgaṁ</l>
          <l>dīsaï hīrantaṁ miva<caesura/> kaīhi dara-tulia-mahiharaṁ mahi-vēḍhaṁ</l>
        </lg>
        <lg type="stanza" n="65"><!-- galitaka !-->
          <l>mīṇa-ulāi avi a siḍhilēnti jīviaṁ ṇa a ṇadī harāiṁ<caesura/>
	     viasantē muanti dharaṇihara-saṁbhamē ṇaaṇa-dīharāiṁ</l>
          <l>mahisa-ulāṇa maṇi-silā-vēlliāṇa vaṇa-candaṇāsiāṇaṁ<caesura/>
	     avasēsō vi ṇatthi timiruggamāṇa jaha canda-ṇāsiāṇaṁ</l>
        </lg>
        <lg type="stanza" n="66">
          <l>addhē addha-pphuḍiā<caesura/> addhē addha-kaḍaükkhaa-silā-vēḍhā</l>
          <l>pavaa-bhuāhaa-visaḍhā<caesura/> addhē addha-siharā paḍanti mahiharā</l>
        </lg>
        <lg type="stanza" n="67">
          <l>jassa siharaṁ vivajjaï<caesura/> paḍiaṁ phuḍiō a jō dharijjaï sēlō</l>
          <l>sō ccēa visajjijjaï<caesura/> ukkhantūṇa vi apūramāṇammi bharē</l>
        </lg>
        <lg type="stanza" n="68"><!-- galitaka !-->
          <l>lōaṇa-vattantariē kaṇē ruantīō<caesura/>
	     dhārēnti bāhamaïē kaṇēru-antīō</l>
          <l>maṇṇēnti a āsāaṁ visaṁ ṇava-aṇassa<caesura/>
	     virahammi jūha-vaïṇō visaṇṇa-vaaṇassa</l>
        </lg>
        <pb n="42"/>
        <lg type="stanza" n="69">
          <l>sēluddharaṇārōsia<caesura/>-bhuaïnda-ṇirāaa-pphaṇa-ṇisammantī</l>
          <l>jaha jaha saṁkhōhijjaï<caesura/> taha taha kaï-dēha-bhara-sahā hōi mahī</l>
        </lg>
        <lg type="stanza" n="70">
          <l>saṁcālia-ṇikkampā<caesura/> bhuā-ṇihāa-visamukkhaa-silā-vēḍhā</l>
          <l>khuḍiā siharaddhēsu a<caesura/> pavaēhi ṇiamba-bandhaṇēsu a sēlā</l>
        </lg>
        <lg type="stanza" n="71">
          <l>uṇṇāmiaṁ miva ṇahaṁ<caesura/> dūraṁ ōsāriā viva disāhōā</l>
          <l>ummūlantēhi dharē<caesura/> pasāriaṁ miva pavaṁgamēhi mahi-alaṁ</l>
        </lg>
        <lg type="stanza" n="72">
          <l>dīsaï kaï-ṇivahukkhaa<caesura/>-dharāhara-ṭṭhāṇa-gahira-vivaruttiṇṇō</l>
          <l>uppāāava-ambō<caesura/> sēsāhi-pphaṇa-maṇi-ppahā-vicchaḍḍō</l>
        </lg>
        <lg type="stanza" n="73">
          <l>kēlāsa-diṭṭha-sāraṁ<caesura/> garuaṁ pi bhuā-balaṁ ṇisāara-vaïṇō</l>
          <l>pavaēhi pāḍiēkkaṁ<caesura/> ēkka-karukkhitta-mahiharēhi lahuïaṁ</l>
        </lg>
        <lg type="stanza" n="74">
          <l>ukkhaa-giri-vivarōvaia-diṇaarāava-milanta-tama-saṁghāaṁ</l>

          <l>jāaṁ pavirala-timiraṁ<caesura/> āvaṇḍura-dhūma-dhūsaraṁ pāālaṁ</l>
        </lg>
        <lg type="stanza" n="75">
          <l>pavaēhi a ṇiravēkkhaṁ<caesura/> kaō karantēhi girisa-vāsuddharaṇaṁ</l>
          <l>sāmia-kajjēkka-rasō<caesura/> aasa-muhē vi jasa-bhāaṇaṁ appāṇō</l>
        </lg>
        <lg type="stanza" n="76">
          <l>hōnti garuā vi lahuā<caesura/> pavaṁga-bhua-sihara-ṇimia-vitthaa-mūlā</l>
          <l>rahasuddhāia-mārua<caesura/>-dūrukkhittōjjharā dharāhara-ṇivahā</l>
        </lg>
        <lg type="stanza" n="77">
          <l>aha vēēṇa pavaṁgā<caesura/> saalaṁ āaḍḍhiūṇa mahihara-ṇivahaṁ</l>
          <l>ōvaaṇāhi vi lahuaṁ<caesura/> vīsajjia-kalaalaṁ ṇahaṁ uppaïā</l>
        </lg>
        <lg type="stanza" n="78">
          <l>caḍulēhi ṇippaampā<caesura/> uppaïavva-lahuēhi vitthaa-garuā</l>
          <l>ēkka-kkhēvēṇa ṇahaṁ<caesura/> pakkhēhi va mahiharā kaīhi vilaïā</l>
        </lg>
        <lg type="stanza" n="79">
          <l>pavaakkanta-vimukkaṁ<caesura/> visamuddha-pphuḍia-patthia-ṇiattantaṁ</l>
          <l>ghaḍiaṁ ghaḍanta-ṇaï-muha<caesura/>-saṁdāṇia-sēla-ṇiggamaṁ mahi-vēḍhaṁ</l>
        </lg>
        <pb n="43"/>
        <lg type="stanza" n="80">
          <l>hīranta-mahiharāhiṁ<caesura/> maīhi bhaa-hittha-patthia-ṇiattāhiṁ</l>
          <l>mōhanti khaṇa-vivattia<caesura/>-sasaṁbhamummuha-palōiāi vaṇāiṁ</l>
        </lg>
        <lg type="stanza" n="81">
          <l>ummūliāṇa khuḍiā<caesura/> ukkhippantāṇa ujjuaṁ ōsariā</l>
          <l>ṇijjantāṇa ṇirāā<caesura/> girīṇa maggēṇa patthiā ṇaï-sōttā</l>
        </lg>
        <lg type="stanza" n="82">
          <l>ummuha-sāraṅga-aṇaṁ<caesura/> apphundaï malia-mēha-sāraṁ gaaṇaṁ</l>
          <l>vivarabbhantara-vihaaṁ<caesura/> giri-ālaṁ sihara-paribhamanta-ravi-haaṁ</l>
        </lg>
        <lg type="stanza" n="83">
          <l>aṁsa-ṭṭhavia-mahiharā<caesura/> ubbhia-dāhiṇa-karāvalambia-siharā</l>
          <l>uttāṇa-vāma-kara-ala<caesura/>-dharia-ṇiamba-pasarā ṇiattanti kaī</l>
        </lg>
        <lg type="stanza" n="84">
          <l>patthāṇa ccia paḍhamaṁ<caesura/> bhua-mētta-pahāviāṇa jaṁ ṇa pahuttaṁ</l>
          <l>kaha taṁ cia tāṇaṁ cia<caesura/> pahuppaï kaīṇa mahiharāṇa a gaaṇaṁ</l>
        </lg>
        <lg type="stanza" n="85">
          <l>vahaï pavaṁgama-lōō<caesura/> sama-tuliukkhitta-milia-mūladdhantē</l>
          <l>ēkkakkama-siharuggama<caesura/>-ṇihasuppusia-sariā-muhē dharaṇiharē</l>
        </lg>
        <lg type="stanza" n="86">
          <l>ṇivvaṇṇēūṇa ciraṁ<caesura/> pavaā bōlēnti mahihara-bharakkantā</l>
          <l>sāara-paḍirūāiṁ<caesura/> paḍhamukkhaa-viaḍa-mahihara-ṭṭhāṇāiṁ</l>
        </lg>
        <lg type="stanza" n="87">
          <l>khaṇa-saṁdhia-mēha-aḍā<caesura/> vēukkhippanta-giriṇirāa-ṭṭhaviā</l>
          <l>parivaḍḍhantāāmā<caesura/> vahanti va ṇahaṅgaṇē mahā-ṇaï-sōttā</l>
        </lg>
        <lg type="stanza" n="88">
          <l>sēlēsu sēla-tuṅgā<caesura/> ṇaha-ala-miliēsu milia-danta-pphalihā</l>
          <l>pavaa-vihuēsu vihuā<caesura/> ṇivvaḍiēsu vi ṇa ṇivvalanti vaṇa-gaā</l>
        </lg>
        <lg type="stanza" n="89">
          <l>vēvira-paōharāṇaṁ<caesura/> disāṇa giri-vivara-diṭṭha-taṇu-majjhāṇaṁ</l>
          <l>kusuma-raēṇa surahiṇā<caesura/> agghāēṇa va ṇimīliāi muhāiṁ</l>
        </lg>
        <lg type="stanza" n="90">
          <l>pavaā kara-ala-dhariē<caesura/> ṇaha-muha-ṇibbhiṇṇa-vēvamāṇa-visaharē</l>
          <l>gaï-vasa-visaṭṭa-siharē<caesura/> biïa-karēhi parisaṁṭhavēnti mahiharē</l>
        </lg>
        <pb n="44"/>
        <lg type="stanza" n="91">
          <l>ṇaha-ala-vēa-pahāvia<caesura/>-pavaṁga-hīranta-sēla-sihara-kkhaliā</l>
          <l>maggāgaa-sēlāṇaṁ<caesura/> hōnti muhuttōjjharā mahā-ṇaï-sōttā</l>
        </lg>
        <lg type="stanza" n="92">
          <l>vēukkhaa-duma-ṇivahē<caesura/> taḍa-pabbhāra-ṇiha-ṇivvalanta-jalaharē</l>
          <l>ṇēnti jaraḍhāavāhaa<caesura/>-dari-vivara-ṇisaṇṇa-gaa-ulē dharaṇiharē</l>
        </lg>
        <lg type="stanza" n="93">
          <l>dhāvaï vēa-pahāvia<caesura/>-pavaṁga-hīranta-sēla-siharantariō</l>
          <l>chāāṇumagga-laggō<caesura/> turiaṁ chiṇṇāaō vva malaücchaṅgō</l>
        </lg>
        <lg type="stanza" n="94">
          <l>ālōiā ṇa diṭṭhā<caesura/> saccaviā ṇa gahiā samōvaïēhiṁ</l>
          <l>ummūliā vi jēhiṁ<caesura/> tēhi ṇa uahiṁ ṇiā kaīhi mahiharā</l>
        </lg>
        <lg type="stanza" n="95">
          <l>bhagga-duma-bhaṅga-bhariō<caesura/> ukkhitta-visaṭṭa-paḍia-mahihara-visamō</l>
          <l>pavaāṇa uahi-laggō<caesura/> lakkhijjaï biia-saṁkamō vva gaï-vahō</l>
        </lg>
        <lg type="stanza" n="96">
          <l>vēēṇa gahia-sēlaṁ<caesura/> vēlā-bōlēnta-paḍiṇiattōvaïaṁ</l>
          <l>jāaṁ rāmāhimuhaṁ<caesura/> aṇurāupphulla-lōaṇaṁ kaï-sēṇṇaṁ</l>
        </lg>
        <trailer>ia siri-pavarasēṇa-viraïē dahamuhavahē mahākavvē chaṭṭhō āsāsaō</trailer>
      </div>
      <pb n="45"/>
      <div type="canto" n="7">
        <head>sattamō āsāsaō</head>
        <lg type="stanza" n="1">
          <l>aha tē vikkama-ṇihasaṁ<caesura/> dahavaaṇa-paāva-laṅghaṇagga-kkhandhaṁ</l>
          <l>āḍhattā viraēuṁ<caesura/> sāsaa-rāma-jasa-lañchaṇaṁ sēu-vahaṁ</l>
        </lg>
        <lg type="stanza" n="2">
          <l>ṇavari a mahi-ala-dhariā<caesura/> mukkā uahimmi vāṇarēhi mahiharā</l>
          <l>āi-varāha-bhuēhi va<caesura/> palaüvvahaṇa-daliā mahi-aladdhantā</l>
        </lg>
        <lg type="stanza" n="3">
          <l>ṇivaḍantammi ṇa diṭṭhō<caesura/> dūrōvaïammi kampiō giri-ṇivahē</l>
          <l>khaṇa-paḍiammi viluliō<caesura/> atthamiammi parivaḍḍhiō salilaṇihī</l>
        </lg>
        <lg type="stanza" n="4">
          <l>ṇihaüvvatta-jalaaraṁ<caesura/> kaḍḍhia-kāṇaṇa-bhamanta-bhamirucchaṅgaṁ</l>
          <l>jāaṁ kalasu-cchāaṁ<caesura/> paḍhamucchaliāgaaṁ mahōahi-salilaṁ</l>
        </lg>
        <lg type="stanza" n="5">
          <l>salilatthamia-mahiharō<caesura/> puṇō vi addiṭṭha-milia-giri-saṁghāō</l>
          <l>taha-ghaḍia-pavvaō via<caesura/> dīsaï ṇaha-sāarantarāluddēsō</l>
        </lg>
        <lg type="stanza" n="6">
          <l>jaṇiaṁ paḍivakkha-bhaaṁ<caesura/> tuliā sēlā dhuō kaīhi samuddō</l>
          <l>ṇa hu ṇavara hiaa-sārā<caesura/> ārambhā vi garuā mahā-lakkhāṇaṁ</l>
        </lg>
        <lg type="stanza" n="7">
          <l>jō dīsaï dharaṇiharō<caesura/> ṇajjaï ēēṇa bajjhaï tti samuddō</l>
          <l>uahimmi uṇa vaḍantā<caesura/> kattha gaa tti salilēṇa ṇajjanti dharā</l>
        </lg>
        <lg type="stanza" n="8">
          <l>saala-mahi-vēḍha-viaḍō<caesura/> sihara-sahassa-paḍiruddha-raï-raha-maggō</l>
          <l>ia tuṅgō vi mahiharō<caesura/> timiṅgilassa vaaṇē taṇaṁ va paṇaṭṭhō</l>
        </lg>
        <lg type="stanza" n="9">
          <l>pavvaa-siharucchittaṁ<caesura/> dhāvaï jaṁ jaṁ jalaṁ ṇahaṅgaṇa-huttaṁ</l>
          <l>taṁ taṁ raaṇēhi samaṁ<caesura/> dīsaï ṇakkhatta-maṇḍalaṁ va paḍantaṁ</l>
        </lg>
        <pb n="46"/>
        <lg type="stanza" n="10">
          <l>vāṇara-vēāiddhā<caesura/> pihula-valanta-ṇiaōjjhara-parikkhittā</l>
          <l>appatta ccia uahiṁ<caesura/> bhamanti āvatta-maṇḍalēsu va sēlā</l>
        </lg>
        <lg type="stanza" n="11">
          <l>khaṇa-mēlia-ppaviddhō<caesura/> siharantara-ṇinta-ritta-vāṇara-lōō</l>
          <l>pacchā paḍaï samuddē<caesura/> aṇṇō milaï paḍhamaṁ ṇahē giri-ṇivahō</l>
        </lg>
        <lg type="stanza" n="12">
          <l>dīhā valanta-viaḍā<caesura/> rasanti uahimmi mārua-bharijjantā</l>
          <l>pāālōara-gahirā<caesura/> rahasōviddhāṇa mahiharāṇa gaï-vahā</l>
        </lg>
        <lg type="stanza" n="13">
          <l>ukkhitta-vimukkāiṁ<caesura/> ṇahammi ēkkēkkamāvaḍaṇa-bhiṇṇāiṁ</l>
          <l>vajja-bhaüppitthāi va<caesura/> paḍanti raaṇāarē giri-sahassāiṁ</l>
        </lg>
        <lg type="stanza" n="14">
          <l>bhiṇṇa-silā-ala-siharā<caesura/> ṇiaa-dumōsaria-kusuma-raa-dhūsariā</l>
          <l>paḍhamaṁ paḍanti sēlā<caesura/> pacchā vāuddhuā mahā-ṇaï-sōttā</l>
        </lg>
        <lg type="stanza" n="15">
          <l>ṇimmala-salilabbhantara<caesura/>-vihatta-dīsanta-visama-gaï-saṁcārā</l>
          <l>ṇāsanti ṇiccala-ṭṭhia<caesura/>-pavaṁgamālōiā cirēṇa mahiharā</l>
        </lg>
        <lg type="stanza" n="16">
          <l>phēṇa-kusumantaruttiṇṇa-kēsarāāra-vēvira-maūhāiṁ</l>
          <l>sūēnti pavantāiṁ<caesura/> mūlukkhuhiaṁ mahōahiṁ raaṇāiṁ</l>
        </lg>
        <lg type="stanza" n="17">
          <l>vihuṇaï vēlaṁ va mahiṁ<caesura/> bhindaï samaaṁ va dharaṇihara-saṁghāaṁ</l>
          <l>gēṇhaï bhaaṁ va gaaṇaṁ<caesura/> muaï sahāaṁ va sāarō pāālaṁ</l>
        </lg>
        <lg type="stanza" n="18">
          <l>palhatthanti valantā<caesura/> cala-viḍavantara-ṇiatta-taru-pārōhā</l>
          <l>mūluṇṇāmia-jalaā<caesura/> ahōmuhandōliōjjharā dharaṇiharā</l>
        </lg>
        <lg type="stanza" n="19">
          <l>aṭṭhia-paḍanta-mahihara<caesura/>-dūruṭṭhia-jala-raandhaāratthamiē</l>
          <l>sāhaï ṇavara paḍantē<caesura/> pakkhuhia-samudda-paḍiraō dharaṇiharē</l>
        </lg>
        <lg type="stanza" n="20">
          <l>dara-dhōa-kēsara-saḍā<caesura/> pāālumha-giri-dhāu-kaddamia-muhā</l>
          <l>paḍisakkanti pavaṁgā<caesura/> palhatthia-mahiharūsasanta-kkhandhā</l>
        </lg>
        <pb n="47"/>
        <lg type="stanza" n="21">
          <l>vialantōjjhara-lahuā<caesura/> pavaṇa-vihuvvanta-pāavuddha-paallā</l>
          <l>pavaēhi uddha-mukkā<caesura/> siharēhi paḍanti sāarammi mahiharā</l>
        </lg>
        <lg type="stanza" n="22">
          <l>atthamia-sēla-maggā<caesura/> bhiṇṇa-ṇiattanta-salila-puñjia-kusumā</l>
          <l>hōnti hariāla-kavilā<caesura/> dāṇa-suandhuppavanta-gaaduma-bhaṅgā</l>
        </lg>
        <lg type="stanza" n="23">
          <l>atthāanti sarōsā<caesura/> salila-daratthamia-sēla-siharāvaḍiā</l>
          <l>ēkkāvatta-valantā<caesura/> dhuvvantāamba-lōaṇā vaṇa-mahisā</l>
        </lg>
        <lg type="stanza" n="24">
          <l>bhiṇṇa-miliaṁ pi bhijjaï<caesura/> puṇō vi ēkkakkamāvalōaṇa-suhiaṁ</l>
          <l>sēlatthamaṇa-ṇaüṇṇaa<caesura/>-taraṅga-hīranta-kāaraṁ hariṇa-ulaṁ</l>
        </lg>
        <lg type="stanza" n="25">
          <l>dāḍhā-vibhiṇṇa-kumbhā<caesura/> kari-maarāṇa thira-hattha-kaḍḍhijjantā</l>
          <l>mōttā-gabbhiṇa-sōṇia<caesura/>-bhēranta-muha-kandarā rasanti maïndā</l>
        </lg>
        <lg type="stanza" n="26">
          <l>uvvattia-kari-maarā<caesura/> paḍanti paḍia-giri-saṁbhamubbhaḍa-rōsā</l>
          <l>ōvaïa-maara-ṇiddaa<caesura/>-lua-gattāvara-visaṁṭhulā māaṅgā</l>
        </lg>
        <lg type="stanza" n="27">
          <l>vihua-pavāla-kisalaaṁ<caesura/> sēla-daratthamia-dari-muha-valantīhiṁ</l>
          <l>āvēḍha-pahuppantaṁ<caesura/> vīīhi dumēsu vaṇa-laāhi va bhamiaṁ</l>
        </lg>
        <lg type="stanza" n="28">
          <l>giri-ṇivahēhi rasantaṁ<caesura/> ukkhammantēhi ṇivaḍiēhi a samaaṁ</l>
          <l>dharaṇīa sāarassa a<caesura/> ugghāḍijjaï ṇirantaraṁ pāālaṁ</l>
        </lg>
        <lg type="stanza" n="29">
          <l>vēāviddha-valantā<caesura/> muhala-valantōjjharāvali-parikkhittā</l>
          <l>saṁvēllia-ghaṇa-ṇivahā<caesura/> valia-laāliṅgiā paḍanti mahiharā</l>
        </lg>
        <lg type="stanza" n="30">
          <l>ēkkakkamāvaḍantā<caesura/> ṇiaa-bhua-kkhēva-bhiṇṇa-sēladdhantā</l>
          <l>ṇinti dhua-kēsara-saḍā<caesura/> gaaṇucchalia-salilōtthaā kaï-ṇivahā</l>
        </lg>
        <lg type="stanza" n="31">
          <l>dīsaï vāraṁ vāraṁ<caesura/> giri-ghāukkhitta-salila-rēia-bhariaṁ</l>
          <l>pāālaṁ va ṇaha-alaṁ<caesura/> ṇaha-vivaraṁ va viaḍōaraṁ pāālaṁ</l>
        </lg>
        <pb n="48"/>
        <lg type="stanza" n="32">
          <l>saṁkhōha-bhiṇṇa-mahi-ala<caesura/>-galia-jalōlugga-paṅkaa-vaṇucchaṅgā</l>
          <l>vihala-gaïndālambia<caesura/>-phuḍia-paḍanta-siharā paḍanti mahiharā</l>
        </lg>
        <lg type="stanza" n="33">
          <l>rasaï giri-ghāa-bhiṇṇō<caesura/> tīraṁ laṅghēi valaï visama-kkhaliō</l>
          <l>pāvaï mahaṇāvatthaṁ<caesura/> ṇavara ṇa ṇiddēi sāarō amaa-rasaṁ</l>
        </lg>
        <lg type="stanza" n="34">
          <l>ukkhaa-ṇisuddha-sēlō<caesura/> saṁsaïa-samudda-ghōra-mukkakkandō</l>
          <l>rakkhasa-purīa kaha ā<caesura/> gamaṇōvāō vi dāruṇa-samārambhō</l>
        </lg>
        <lg type="stanza" n="35">
          <l>vēukkhaliuddhāia<caesura/>-ṇaha-bhamira-phuranta-kañcaṇa-silā-vēḍhaṁ</l>
          <l>kusuma-suandha-raālaṁ<caesura/> palhatthaï pavaa-ṇōlliaṁ dhara-ālaṁ</l>
        </lg>
        <lg type="stanza" n="36">
          <l>vaḍḍhaï pavaa-kalaalō<caesura/> valaï valanta-valaā-muhō salilaṇihī</l>
          <l>pavaṇa-ṇirāia-rukkhā<caesura/> paḍanti uddha-ṭṭhiōjjharā dharaṇiharā</l>
        </lg>
        <lg type="stanza" n="37">
          <l>dūrāiddha-ṇiattā<caesura/> mōḍia-malia-hariandaṇa-maïjjantā</l>
          <l>uahiṁ rahasukkhittā<caesura/> āsāēnti virasaṁ mahā-ṇaï-macchā</l>
        </lg>
        <lg type="stanza" n="38">
          <l>āsīvisa-maṇi-ambā<caesura/> palhatthanti vihaḍanta-visama-ṇiambā</l>
          <l>duma-ṇivahōvari-hariā<caesura/> darīsu sēlā ravi-ppahā-varihariā</l>
        </lg>
        <lg type="stanza" n="39">
          <l>dhariaṁ vēōvattaṁ<caesura/> giri-ghāucchitta-pāṇiammi samuddē</l>
          <l>valiūṇa bhuaa-vaïṇā<caesura/> kaha vi tulagga-visamāaaṁ mahi-vēḍhaṁ</l>
        </lg>
        <lg type="stanza" n="40">
          <l>vajja-bhaaṁ dharaṇiharā<caesura/> āi-varāha-khura-pēllaṇāi vasumaī</l>
          <l>samaaṁ cia pamhaṭṭhaṁ<caesura/> saṁbhariō mahaṇa-saṁbhamaṁ ca samuddō</l>
        </lg>
        <lg type="stanza" n="41"><!-- galitaka !-->
          <l>malaa-candaṇa-laā-harē saṁbharamāṇaō<caesura/>
	     ṇiaa-mahaṇa-dukkhaṁ miva saṁbharamāṇaō</l>
          <l>rasaï sēlā-siharāhihaō sariā-vaī<caesura/>
	     dahamuhassa dōsēṇa samōsariāvaī</l>
        </lg>
        <pb n="49"/>
        <lg type="stanza" n="42">
          <l>jala-vaṭṭhatthamiēsu a<caesura/> uddhāi girīsu malia-vidduma-ambō</l>
          <l>āvalia-cuṇṇiēsuṁ<caesura/> dhua-dhāu-raō vva sīhara-raügghāō</l>
        </lg>
        <lg type="stanza" n="43"><!-- galitaka !-->
          <l>sēla-sihara-saṁkhōhia-kallōlantaaṁ<caesura/>
	     galia-dhāu-rasa-rāia-ka-llōlantaaṁ</l>
          <l>rasaï uahi-salilaṁ dharēsu valamāṇaaṁ<caesura/>
	     bhagga-candaṇa-rasōsahi-ṇivvalamāṇaaṁ</l>
        </lg>
        <lg type="stanza" n="44">
          <l>giri-ṇivvalia-paḍantā<caesura/> uddhaa-jala-mūla-milia-pattala-viḍavā</l>
          <l>lahuattaṇuppavantā<caesura/> gaaṇam aṇāaḍḍhiā vi lagganti dumā</l>
        </lg>
        <lg type="stanza" n="45"><!-- galitaka !-->
          <l>pavaa-balēhi rāa-saṁjāa-maccharēhiṁ<caesura/>
	     gaaṇa-ṇirāa-bhiṇṇa-ghaṇa-bhēsiaccharēhiṁ</l>
          <l>phuḍa-dhavalagga-danta-paḍipēlliāharēhiṁ<caesura/>
	     bhijjaï sāarassa salilaṁ dharāharēhiṁ</l>
        </lg>
        <lg type="stanza" n="46">
          <l>pavaṇa-bharanta-dari-muhaṁ<caesura/> pavaṇa-suakkanta-vihalia-silā-vēḍhaṁ</l>
          <l>paḍaï siharōjjharuggaa<caesura/>-mahinda-dhaṇu-gabbhiṇaṁ mahinda-kkhaṇḍaṁ</l>
        </lg>
        <lg type="stanza" n="47"><!-- galitaka !-->
          <l>gaaṇa-alammi sēla-saṁghaṭṭa-vāriāṇaṁ<caesura/>
	     ōtthariaṁ ravēṇa jala-bharia-vāriāṇaṁ</l>
          <l>bahumāṇaṁ laā-harāiṁ saandalāiṁ<caesura/>
	     kiṁ paḍiaṁ ṇa hōi siharaṁ saaṁ dalāiṁ</l>
        </lg>
        <lg type="stanza" n="48">
          <l>lakkhijjanti samuddē<caesura/> giri-ghāuvvatta-maara-visamukkittā</l>
          <l>chēa-pasaranta-ruhirā<caesura/> phēṇa-milantā vi camari-vāladdhantā</l>
          <!--vāladdhantā corrected by GS, bāladdhantā in main text!-->
        </lg>
        <pb n="50"/>
        <lg type="stanza" n="49"><!-- galitaka !-->
          <l>siddha-aṇō bhaēṇa muñcaï laā-harāiṁ<caesura/>
	     suraa-visēsa-jāa-sēōllaāharāiṁ</l>
          <l>giri-sariā-muhāi ṇāsanti sāsaāiṁ<caesura/>
	     bhamaï mahōahissa salilaṁ disā-saāiṁ</l>
        </lg>
        <lg type="stanza" n="50">
          <l>bhamaï samukkhitta-karaṁ<caesura/> gaa-vaï-vāria-pavitta-pakkaggāhaṁ</l>
          <l>vihalutthaṅghia-kalahaṁ<caesura/> viaḍāvatta-muham āgaaṁ gaa-jūhaṁ</l>
        </lg>
        <lg type="stanza" n="51"><!-- galitaka !-->
          <l>samuha-paḍanta-viaḍa-giri-sihara-vēlliāṇaṁ<caesura/>
	     vīi-parikkhalanta-pavaṇa-vasa-vēlliāṇaṁ</l>
          <l>diṭṭhiṁ dēi rāhavō kaha vi jā ṇaīṇaṁ<caesura/>
	     tā virahēi ṇavara hiaammi jāṇaī ṇaṁ</l>
        </lg>
        <lg type="stanza" n="52">
          <l>dara-daḍḍha-vidduma-vaṇā<caesura/> uddhāanti sihi-kajjalia-saṅkha-ulā</l>
          <l>pāāla-lagga-kaḍḍhia<caesura/>-rāma-sarōlugga-pattaṇā jala-ṇivahā</l>
        </lg>
        <lg type="stanza" n="53">
          <l>bhīa-ṇisaṇṇa-jalaaraṁ<caesura/> palōṭṭa-ṇiaa-bhara-bhiṇṇa-vakkha-mahiharaṁ</l>
          <l>dīsaï vihiṇṇa-salilaṁ<caesura/> kuviuddhāia-bhuaṁgamaṁ pāālaṁ</l>
        </lg>
        <lg type="stanza" n="54">
          <l>khuhia-samuddāhimuhā<caesura/> taṁsa-ṭṭhia-mahiharōsaranta-kkhaliā</l>
          <l>kari-maara-baddha-lakkhā<caesura/> kari-maara-paḍicchiā paḍanti gaïndā</l>
        </lg>
        <lg type="stanza" n="55">
          <l>ṇa vi taha pavaāviddhā<caesura/> viaḍa-ṇiamba-garuā rasāala-mūlaṁ</l>
          <l>jaha ucchaliuddhāia<caesura/>-salila-bharōvāhiā aïnti mahiharā</l>
        </lg>
        <lg type="stanza" n="56">
          <l>utthaṅghia-duma-ṇivahā<caesura/> giri-ghāuvvatta-mucchia-mahā-macchā</l>
          <l>vēlā-sēla-kkhaliā<caesura/> uddhaṁ bhijjanti uahi-jala-kallōlā</l>
        </lg>
        <lg type="stanza" n="57">
          <l>addhatthamia-visaṁṭhula<caesura/>-gaa-jūhārūḍha-sihara-vihalassa ṇahaṁ</l>
          <l>jīaṁ va jhatti ṇajjaï<caesura/> girissa kuharāhi uggaaṁ sura-mihuṇaṁ</l>
        </lg>
        <pb n="51"/>
        <lg type="stanza" n="58">
          <l>dhariā bhuēhi sēlā<caesura/> sēlēhi dumā dumēhi ghaṇa-saṁghāā</l>
          <l>ṇa vi ṇajjaï kiṁ pavaā<caesura/> sēuṁ bandhanti ō miṇēnti ṇaha-alaṁ</l>
        </lg>
        <lg type="stanza" n="59"><!-- galitaka !-->
          <l>rahasa-visajjiēkkamēkkā valanta-dhua-paḍia-maṇi-silā sāarammi ṇivaḍanti dhara-ṇihāā<caesura/>
	     malia-mahā-bhuaṁga-bhagga-pphaṇōarōsaria-saṁpuḍaṁ rasāalaṁ dummēnti dharaṇi-hāā</l>
          <l>ṇāsaï jaṁ jalaṁ sāarassa cuṇṇia-maṇōsilā-aḍa-paḍanta-sēla-sandāruṇaṁ phalantaṁ<caesura/>
	     daria-ṇisāarēnda-hīranta-jāṇaī-bāha-ṇibbhara-pulōiassa kira dāruṇaṁ phalaṁ taṁ</l>
        </lg>
        <lg type="stanza" n="60"><!-- galitaka !-->
          <l>sēla-silāhaā samuddōarē maṇīṇaṁ<caesura/>
	     cuṇṇijjanti vittharā raaṇa-gāmaṇīṇaṁ</l>
          <l>bharaï ṇahaṅgaṇaṁ aṇivviṇṇa-mēha-lāṇaṁ<caesura/>
	     haṁsa-ulāvalīṇa vaṇa-rāi-mēhalāṇaṁ</l>
        </lg>
        <lg type="stanza" n="61"><!-- galitaka !-->
          <l>rasaï rasāalaṁ dalaï mēiṇī ṇisubbhanti jalaa-ṇivahā parīi gaaṇaṅgaṇē kavi-aṇō<caesura/>
            <!--mēiṇī corrected by GS, sēiṇī in main text!-->
	     ōsubbhanti mahiharā mahiharāhihaō sāarō vi suiraṁ thalammi ghōlaï amukka-viaṇō</l>
          <l>kusuma-pasāhaṇaṁ miva sa-muddha-pallavaṁ sāarammi paḍiāṇa viḍava-laggaṁ dumāvalīṇaṁ<caesura/>
	     jāaṁ bhiṇṇa-sippi-uḍa-majjha-ṇiggaa-tthōra-dhavala-mōttā-vihūsaṇaṁ viddumāvalīṇaṁ</l>
        </lg>
        <lg type="stanza" n="62"><!-- galitaka !-->
          <l>atthamiāṇa mahiharāṇa samaccharēhiṁ<caesura/>
	     parimaliāi vaṇa-gaēhi samaccharēhiṁ</l>
          <l><pb n="52"/>sāhaï kusuma-rēṇumaïō dhaō vvaṇāiṁ<caesura/>
	     aviraa-ṇimmahanta-mahu-gandha-ōvvaṇāiṁ</l>
        </lg>
        <lg type="stanza" n="63">
          <l>vahaï pavaṁgama-lōō<caesura/> pahuppaï ṇahaṅgaṇaṁ paḍicchaï uahī</l>
          <l>dēi mahī vi mahiharē<caesura/> taha vi hu dūra-viaḍōaraṁ pāālaṁ</l>
        </lg>
        <lg type="stanza" n="64">
          <l>ia khōhēnti pavaṁgā<caesura/> thōa-virāa-giri-paṅka-ṇivvua-mahisaṁ</l>
          <l>duma-milia-vidduma-vaṇaṁ<caesura/> thala-sāvaa-milia-jalaaraṁ maaraharaṁ</l>
        </lg>
        <lg type="stanza" n="65">
          <l>vaṇa-gaa-gandhārōsia<caesura/>-jambhāanta-paḍiuddha-kēsari-maaraṁ</l>
          <l>samuha-paḍanta-dharāhara<caesura/>-bhīa-valanta-bhuaïnda-jaṇiāvattaṁ</l>
        </lg>
        <lg type="stanza" n="66">
          <l>atthāanta-vaṇa-tthali<caesura/>-pariṇāmōlugga-paṇḍu-vatta-tthaïaṁ</l>
          <l>maaṇa-duma-bhaṅga-ṇiggaa<caesura/>-kasāa-rasa-maïa-vihala-ghōlira-macchaṁ</l>
        </lg>
        <lg type="stanza" n="67">
          <l>dharaṇihara-bhāra-vēllia<caesura/>-pallava-dala-muddha-vēllia-laā-jālaṁ</l>
          <l>visavaṇṇavāavāhaa<caesura/>-pavvāanta-visavaṇṇa-vāava-kusumaṁ</l>
        </lg>
        <lg type="stanza" n="68">
          <l>āvatta-bhamira-mahihara<caesura/>-siharōjjhara-sīharandhaāria-gaaṇaṁ</l>
          <l>paḍiōsahi-gandhāhaa<caesura/>-pāāla-samucchalanta-vihala-visaharaṁ</l>
        </lg>
        <lg type="stanza" n="69">
          <l>āvatta-maṇḍalōara<caesura/>-valanta-sēla-kaḍaa-ppahāmijjantaṁ</l>
          <l>ṇinta-rasāala-visahara<caesura/>-vitthiṇṇa-phaṇā-maṇi-ppahā-mijjantaṁ</l>
        </lg>
        <lg type="stanza" n="70">
          <l>avvōcchiṇṇa-visajjia<caesura/>-ṇirantarāāma-milia-pavvaa-ghaḍiō</l>
          <l>dīsaï ṇaha-ṇimmāō<caesura/> ṇāsaï uahimmi ṇivaḍiō sēu-vahō</l>
        </lg>
        <lg type="stanza" n="71">
          <l>tō ghēppiuṁ paüttā<caesura/> thōa-tthōaṁ parissamēṇa pavaṁgā</l>
          <l>aṇurāē vva virāē<caesura/> laṅkāṇattha-ghaḍaṇa-kkhamē sēu-vahē</l>
        </lg>
        <trailer>ia sattamō āsāsaō</trailer>
        <!-- Goldschmidt samattō !-->
      </div>
      <pb n="53"/>
      <div type="canto" n="8">
        <head>aṭṭhamō āsāsaō</head>
        <lg type="kulaka">
          <label>juggaaṁ</label>
          <lg type="stanza" n="1">
            <l>ia jāhē ṇivaḍantā<caesura/> siharōjjhara-dhōa-sura-vimāṇa-dhaa-vaḍā</l>
            <l>atthāanti samuddē<caesura/> vitthāratthamia-ṇaha-alā vi mahiharā</l>
          </lg>
          <lg type="stanza" n="2">
            <l>tāhē ṇisuddha-sēsā<caesura/> vēvantuvvatta-kara-alōsaria-aḍā</l>
            <l>ṭhaviā vēlā-mūlē<caesura/> khaṇa-lakkhia-gāravā kaīhi mahiharā</l>
          </lg>
        </lg>
        <lg type="stanza" n="3">
          <l>giri-saṁkhōha-vimukkā<caesura/> jhīṇā appatta-paḍhama-gamaṇōāsā</l>
          <l>mandandōlaṇa-maüā<caesura/> gaāgaa ccia samudda-saliluppīḍā</l>
        </lg>
        <lg type="stanza" n="4">
          <l>bhiṇṇa-ghaḍantāvattō<caesura/> āvattantara-bhamanta-bhiṇṇa-mahiharō</l>
          <l>mahihara-saṁbhama-vihuō<caesura/> vihua-ṇiatta-salilō ṇiattaï uahī</l>
        </lg>
        <lg type="stanza" n="5">
          <l>vōcchijjanta-kalaalaṁ<caesura/> jahōia-ṭṭhāṇa-dara-paattāvattaṁ</l>
          <l>dīsaï khaṇa-dullakkhaṁ<caesura/> taṁ cia thimia-salilattaṇaṁ jalaṇihiṇō</l>
        </lg>
        <lg type="stanza" n="6">
          <l>mōttā-ghaḍanta-kusumaṁ<caesura/> sama-maragaa-vatta-bhaṅga-bhariāvattaṁ</l>
          <l>vidduma-milia-kisalaaṁ<caesura/> sasaṅkha-dhavala-kamalaṁ pasammaï salilaṁ</l>
        </lg>
        <lg type="stanza" n="7">
          <l>dīsaï samōsiantī<caesura/> khaṇa-ṇivvaliuttaranta-vilulia-kusumā</l>
          <l>jhijjantāruṇa-ambā<caesura/> samudda-vaṭṭhammi dhāu-paṅka-cchāā</l>
        </lg>
        <lg type="stanza" n="8">
          <l>vaṇa-gaa-gandhuttiṇṇā<caesura/> puṇō ṇiattanti āavāhaa-vihalā</l>
          <l>ṇiaa-kara-sīharōllia<caesura/>-ṇivvāanta-muha-maṇḍalā kari-maarā</l>
        </lg>
        <lg type="stanza" n="9">
          <l>duma-bhaṅga-kalusiāiṁ<caesura/> kasāa-rasa-bhiṇṇa-paṇḍura-pphēṇāiṁ</l>
          <l>jāāi ṇiṇṇaāṇaṁ<caesura/> utthala-valaṇa-raa-dhūsarāi muhāiṁ</l>
        </lg>
        <lg type="stanza" n="10">
          <l>khuhiōahi-vicchūḍhā<caesura/> mahinda-kaḍaēsu malaa-bhitti-cchēā</l>
          <l>ghaḍiā malia-gaa-ulā<caesura/> malaa-aḍēsu a mahinda-sēladdhantā</l>
        </lg>
        <pb n="54"/>
        <lg type="stanza" n="11">
          <l>dīsanti viaḍa-dhavalā<caesura/> thimia-ṇiattanta-jala-taraṁgia-vaṭṭhā</l>
          <l>vāsui-ṇimmōa-ṇihā<caesura/> ṇirantarālagga-mōttiā puliṇa-vahā</l>
        </lg>
        <lg type="stanza" n="12">
          <l>khōhēnti khuhia-ṇihuaṁ<caesura/> uahiṁ ṇaha-vantha-paḍiṇiattōvaïā</l>
          <l>pavvaa-ghāukkhittā<caesura/> cira-ālālōiā salila-saṁghāā</l>
        </lg>
        <lg type="stanza" n="13">
          <l>aha ṇala-viiṇṇa-ṇaaṇō<caesura/> jampaï vihaḍanta-maṇi-silāsaṇa-vaṭṭhō</l>
          <l>uvvattiāaa-ṭṭhia<caesura/>-vāma-arāruhia-tia-bharō pavaa-vaī</l>
        </lg>
        <lg type="stanza" n="14">
          <l>khaviō vāṇara-lōō<caesura/> dūra-ṭṭhia-virala-pavvaaṁ mahi-vēḍhaṁ</l>
          <l>ṇa a dīsaï sēu-vahō<caesura/> mā hu ṇamējja garuaṁ puṇō rāma-dhaṇuṁ</l>
        </lg>
        <lg type="stanza" n="15">
          <l>maïrā muddha-miaṅkō<caesura/> amaaṁ lacchī sakōtthuhaṁ duma-raaṇaṁ</l>
          <l>kiṁ sēu-bandha-lahuaṁ<caesura/> jaṁ vōttūṇa raaṇāarēṇa ṇa diṇṇaṁ</l>
        </lg>
        <lg type="stanza" n="16">
          <l>dhūmāanti ccia sē<caesura/> ajja vi pāāla-dēha-dūrālaggā</l>
          <l>āaṭṭanta-jalāhaa<caesura/>-sasadda-vijjhavia-huavahā rāma-sarā</l>
        </lg>
        <lg type="stanza" n="17">
          <l>taṁ bandhasu dhīra tumaṁ<caesura/> sēuṁ ajjēa jāva dūrantariā</l>
          <l>ēkkaṁ malaa-suvēlā<caesura/> hōntu duhā a viaḍā samuddaddhantā</l>
        </lg>
        <lg type="stanza" n="18">
          <l>tā pavaa-balāhi phuḍaṁ<caesura/> viṇṇāṇāsaṅgha-ṇivvalanta-cchāō</l>
          <l>pavaa-vaï-saṁbhamummuha<caesura/>-viiṇṇa-bhaa-hittha-lōaṇō bhaṇaï ṇalō</l>
        </lg>
        <lg type="stanza" n="19">
          <l>bhaṇṇaï pavaṁga-puraō<caesura/> rahuṇāhassa a pavaṁga-vaï vīsatthaṁ</l>
          <l>tuha sēu-bandha-jaṇiā<caesura/> mamammi saṁbhāvaṇā ṇa hōhiï aliā</l>
        </lg>
        <lg type="stanza" n="20">
          <l>khaviō pavvaa-ṇivahō<caesura/> daliaṁ va rasāalaṁ dhuō vva samuddō</l>
          <l>jīaṁ va pariccattaṁ<caesura/> ajja va saṁbhāvaṇā tuhaṁ ṇivvūḍhā</l>
        </lg>
        <pb n="55"/>
        <lg type="stanza" n="21">
          <l>taṁ pēkkhasu mahi-vialaṁ<caesura/> mahi-vaṭṭhammi va mahaṁ mahōahi-vaṭṭhē</l>
          <l>ghaḍiaṁ ghaḍanta-mahihara<caesura/>-ghaḍia-suvēla-malaantaraṁ sēu-vahaṁ</l>
        </lg>
        <lg type="stanza" n="22">
          <l>kiṁ uttaraü ṇirantara<caesura/>-ghaḍanta-dharaṇihara-saṁkamēṇa samuddaṁ</l>
          <l>ō bōlēu dhuōahi<caesura/>-thōuttiṇṇa-mahi-maṇḍalēṇa kaï-balaṁ</l>
        </lg>
        <lg type="stanza" n="23">
          <l>taṁ pēcchaha malaō ccia<caesura/> patthantō paḍigaaṁ gaō vva suvēlaṁ</l>
          <l>maha bhua-daḍha-saṁruddhō<caesura/> āiddhaṁ dhuṇaü muha-vaḍaṁ va samuddaṁ</l>
        </lg>
        <lg type="stanza" n="24">
          <l>ō viraēmi ṇaha-alē<caesura/> turia-pahāvia-pavaṁga-saṁcaraṇa-sahaṁ</l>
          <l>aṇuparivāḍi-pariṭṭhia<caesura/>-ghaṇa-kūḍa-ghaḍanta-mahiharaṁ sēu-vahaṁ</l>
        </lg>
        <lg type="stanza" n="25">
          <l>ō sāarōarabbhantarāṇiōvari-pariṭṭhavia-ṇipphandā</l>

          <l>jalahara-lambia-vakkhā<caesura/> ghaḍēntu laṅkā-vahaṁ rasāala-sēlā</l>
        </lg>
        <lg type="stanza" n="26">
          <l>taṁ maha-maggālaggā<caesura/> viraēha jahā-ṇiōa-mukka-mahiharā</l>
          <l>aṇuvāa-diṭṭha-dōsaṁ<caesura/> aïrā-hōnta-suha-bandhaṇaṁ sēu-vahaṁ</l>
        </lg>
        <lg type="stanza" n="27">
          <l>ia ṇala-vaaṇa-harisiaṁ<caesura/> galia-parissama-ṇirāa-mukka-kalaalaṁ</l>
          <l>caliaṁ tulia-dharāhara<caesura/>-kaa-ṇibbhara-dasa-disaṁ pavaṁgama-sēṇṇaṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="28">
            <l>aha ṇēṇa suha-ppharisē<caesura/> piuṇō salilammi majjiūṇa saṇiamaṁ</l>
            <l>rāma-caraṇāṇa paḍhamaṁ<caesura/> pacchā kāūṇa ravi-suassa paṇāmaṁ</l>
          </lg>
          <lg type="stanza" n="29">
            <l>tō kaṇaa-dhāu-ambō<caesura/> sapallavāsōa-viḍava-bharia-dari-muhō</l>
            <l>paḍhamaṁ ṇalēṇa ṇimiō<caesura/> maṅgala-kalasō vva jalaṇihimmi mahiharō</l>
          </lg>
        </lg>
        <lg type="stanza" n="30">
          <l>taha paḍhamaṁ cia mukkō<caesura/> vēlā-aḍa-saṁṭhiō ṇalēṇa mahiharō</l>
          <l>jaha dīsiuṁ paüttaṁ<caesura/> laṅkāṇatthassa sēu-bandhassa muhaṁ</l>
        </lg>
        <lg type="stanza" n="31">
          <l>bhamiō a taha dharāhara<caesura/>-paharucchitta-salilō ṇahammi samuddō</l>
          <l>mahihara-raa-maïlāiṁ<caesura/> jaha dhōāi samaaṁ disāṇa muhāiṁ</l>
        </lg>
        <pb n="56"/>
        <lg type="stanza" n="32">
          <l>jala-taṇṇāa-ghaḍantā<caesura/> avibhāvijjanta-ghaḍaṇa-maggōāsā</l>
          <l>ṇa muanti ēkkamēkkaṁ<caesura/> khuhia-samudda-visamāhaā vi mahiharā</l><!-- G. has ghaḍanta-, B has (correctly) ghaḍantā. !-->
        </lg>
        <lg type="stanza" n="33">
          <l>paḍivaha-patthia-salilā<caesura/> vēlā-aḍa-paḍia-mahihara-samakkantā</l>
          <l>jē ccia ahigama-maggā<caesura/> jāā tē ccēa ṇiggamā vi ṇaīṇaṁ</l>
        </lg>
        <lg type="stanza" n="34">
          <l>ṇivaḍanti tuṅga-siharā<caesura/> pavaa-vimukkā ahōmuhā vi ṇala-vahē</l>
          <l>bhamiūṇa mūla-garuā<caesura/> jahēa ummūliā tahēa mahiharā</l>
        </lg>
        <lg type="stanza" n="35">
          <l>vihuṇēnti vihuvvantā<caesura/> kari-maara-muhāi thira-ṇihitta-ṇaha-muhā</l>
          <l>muha-pajjatta-daḍhukkhaa<caesura/>-kumbha-aḍa-bhamanta-kēsarā kēsariṇō</l>
        </lg>
        <lg type="stanza" n="36">
          <l>paḍigaa-gandha-pasāria<caesura/>-kari-maara-cchiṇṇa-galia-kara-pabbhārē</l>
          <l>jāṇanti ṇavara kuviā<caesura/> lavaṇa-jalāliddha-vaṇa-muhē vaṇa-hatthī</l>
        </lg>
        <lg type="stanza" n="37">
          <l>dara-ghaḍia-sēu-bandhā<caesura/> uppaïūṇa pavaā samudduppaïē</l>
          <l>kaḍḍhanti jamala-kara-ala<caesura/>-saṁdāṇia-vakkha-saṁpuḍē dharaṇiharē</l>
        </lg>
        <lg type="stanza" n="38">
          <l>bandhaï ṇalō vi takkhaṇa<caesura/>-visamucchalia-cala-kēsara-saḍugghāō</l>
          <l>tia-valia-kara-pasāria<caesura/>-hari-hatthukkhitta-mahiharō sēu-vahaṁ</l>
        </lg>
        <lg type="stanza" n="39">
          <l>jaṁ bahu-pavvaa-jaṇiaṁ<caesura/> vicchūḍha-samudda-pāaḍaṁ mahi-vivaraṁ</l>
          <l>taṁ ēkkō paḍirumbhaï<caesura/> vitthārabbhahia-saṁṭhiō dharaṇiharō</l>
        </lg>
        <lg type="stanza" n="40">
          <l>sāara-laddha-tthāhaṁ<caesura/> ṇimēnti jaṁ jaṁ dharāharaṁ kaï-ṇivahā</l>
          <l>bajjhaï puraō-huttā<caesura/> kāūṇa paaṁ tahiṁ tahiṁ sēu-vahō</l>
        </lg>
        <lg type="stanza" n="41">
          <l>samaaṁ pavaa-vimukkē<caesura/> sēu-vahammi samaaṁ abhāa-paḍantē</l>
          <l>paripēllēï raēi a<caesura/> samaaṁ ca ṇalō paḍicchiūṇa mahiharē</l>
        </lg>
        <lg type="stanza" n="42">
          <l>avalambaï ṇala-ghaḍiē<caesura/> abhāa-valiāṇiē ghaḍēi mahiharē</l>
          <l>sēu-vahassa samuddō<caesura/> uvvēllanta-salilō pavaḍḍhaï puraō</l>
        </lg>
        <pb n="57"/>
        <lg type="stanza" n="43">
          <l>jaṁ jaṁ āṇēi giriṁ<caesura/> raï-raha-akka-parimaṭṭha-siharaṁ haṇumā</l>
          <l>taṁ taṁ līlāï ṇalō<caesura/> vāma-karutthaṅghiaṁ raēi samuddē</l>
        </lg>
        <lg type="stanza" n="44">
          <l>vitthaa-sara-kamala-sirē<caesura/> sēlē dara-ghaḍia-sēu-saṁkama-lasirē</l>
          <l>jalaṇihi-sēā-laggā<caesura/> pāāla-dharā dharēnti sēālaggā</l>
        </lg>
        <lg type="stanza" n="45">
          <l>vēlā-aḍa-saṁbaddhā<caesura/> gaōṅiattanta-jala-raa-vihuvvantī</l>
          <l>hallanta-kiraṇa-viḍavā<caesura/> andōlaï maragaa-ppahā vaṇa-rāī</l>
        </lg>
        <lg type="stanza" n="46">
          <l>dantēsu valia-laggā<caesura/> khōhuppittha-gaa-saṁpahārukkhittā</l>
          <l>kari-maarāṇa bhuaṁgā<caesura/> paḍanti kālāsa-maṇḍala-paḍicchandā</l>
        </lg>
        <lg type="stanza" n="47">
          <l>pavvaa-vaḍaṇāiddhō<caesura/> jō ccia uahissa paḍiṇiattaï paḍhamaṁ</l>
          <l>sō ccia saliladdhantō<caesura/> aṇṇō-hutta-visamaṁ vēlaï ṇala-vahaṁ</l>
        </lg>
        <lg type="stanza" n="48">
          <l>khuhia-samuddatthamiā<caesura/> khuḍēnti akkhuḍia-maa-jalōjjhara-pasarā</l>
          <l>calaṇālagga-bhuaṁgē<caesura/> pāsē vva ṇirāa-kaḍḍhiē māaṅgā</l>
        </lg>
        <lg type="stanza" n="49">
          <l>raaṇa-cchavi-vimalaarā<caesura/> phala-rasa-bharia-dara-bhiṇṇa-maragaa-ṇivahā</l>
          <l>ōdhuvvanti taraṁgā<caesura/> cuṇṇia-saṅkha-ula-paṇḍuraara-pphēṇā</l>
        </lg>
        <lg type="stanza" n="50">
          <l>ghaḍamāṇēhi a samaaṁ<caesura/> jhijjaï sēlēhi jēttiaṁ cia uahī</l>
          <l>ucchalaï tēttiaṁ cia<caesura/> utthaṅghia-mūla-salila-paripūrantō</l>
        </lg>
        <lg type="stanza" n="51">
          <l>uddha-pphuḍia-ṇaï-muhā<caesura/> ṇiaa-ṭṭhāṇa-siḍhilōsaranta-mahiharā</l>
          <l>andōlanta-samuddā<caesura/> andōlanti va ṇahaṁ dharaṇi-saṁkhōhā</l>
        </lg>
        <lg type="stanza" n="52">
          <l>addhuṭṭhia-sēu-vahaṁ<caesura/> hōi khaṇaṁ addha-diṇṇa-hari-hiaa-suhaṁ</l>
          <l>addhōvaïa-mahiharaṁ<caesura/> addhōsāria-rasāalaṁ uahi-jalaṁ</l>
        </lg>
        <lg type="stanza" n="53">
          <l>ṇimmāō tti muṇijjaï<caesura/> dūrāiddhammi sāarē sēu-vahō</l>
          <l>sō ccia salila-bharantō<caesura/> thōāraddhō vva dīsaï ṇiattantē</l>
        </lg>
        <pb n="58"/>
        <lg type="stanza" n="54">
          <l>avi pūraï pāālaṁ<caesura/> ṇa a kuvia-disā-gaïnda-gamaṇa-vihāā</l>
          <l>uahi-viiṇṇōāsā<caesura/> pūrēnti mahā-varāha-paa-ṇikkhēvā</l>
        </lg>
        <lg type="stanza" n="55">
          <l>jāaṁ mahihara-mahiaṁ<caesura/> dhāu-aḍa-kkhalaṇa-sarasa-pallava-rāaṁ</l>
          <l>duma-bhaṅga-tuvara-surahiṁ<caesura/> uppajjanta-maïraṁ va sāara-salilaṁ</l>
        </lg>
        <lg type="stanza" n="56">
          <l>saṁcālēi samuddō<caesura/> jaha jaha virala-ṭṭhiaṁ dharāhara-ṇivahaṁ</l>
          <l>taha taha virāa-siharō<caesura/> pūria-vivara-tthirō ghaḍaï sēu-vahō</l>
        </lg>
        <lg type="stanza" n="57">
          <l>paḍaï ṇu ṇaha-ala-ghaḍiō<caesura/> kaḍḍhijjaï ṇu malaāhi cira-ṇimmāō</l>
          <l>ghaḍaï ṇu samudda-salilē<caesura/> ghaḍiō ṇīi ṇu rasāalāhi ṇala-vahō</l>
        </lg>
        <lg type="stanza" n="58">
          <l>gaaṇammi uahi-salilaṁ<caesura/> salila-vimukkē rasāalammi ṇaha-alaṁ</l>
          <l>dīsaï tīsu vi samaaṁ<caesura/> ṇaha-salila-rasāalēsu pavvaa-jālaṁ</l>
        </lg>
        <lg type="stanza" n="59">
          <l>vēlālāṇa-ṇialiō<caesura/> rasiūṇa rasāala-ṭṭhiaṁ pi samuddō</l>
          <l>cālēi sēu-bandhaṁ<caesura/> khambhaṁ āraṇṇa-kuñjarō vva valantō</l>
        </lg>
        <lg type="stanza" n="60">
          <l>pēllijjanti daḍhaaraṁ<caesura/> jaha jaha pavaēhi khuhia-jala-taṇṇāā</l>
          <l>ōhaṭṭantāāmā<caesura/> taha taha ēkkakkamaṁ aïnti mahiharā</l>
        </lg>
        <lg type="stanza" n="61"><!-- galitaka !-->
          <l>pavaa-bhua-galatthalliā vippaïṇṇa-raaṇā<caesura/>
	     dharaṇiharā paḍanti bhaa-cuṇṇa-iṁṇara-aṇā</l>
          <l>khuhiō sāarō rasaï uṇṇaaṁ ṇa īṇaṁ<caesura/>
	     mōantō vva tivva-bhaa-uṇṇaaṁ ṇaīṇaṁ</l>
        </lg>
        <lg type="stanza" n="62">
          <l>bharaï va dūrāiddhō<caesura/> dhuvvaï va paḍanta-dharaṇihara-kaddamiō</l>
          <l>rumbhaï va paḍiṇiattō<caesura/> bhiṇṇō ghaḍaï va maṇi-ppahāhi samuddō</l>
        </lg>
        <lg type="stanza" n="63"><!-- galitaka !-->
          <l>kari-maarāṇa khuhia-sāara-visāsiāṇaṁ<caesura/>
	     sēu-vahammi paḍia-giri-ṇivaha-visāsiāṇaṁ</l>
          <l><pb n="59"/>samaaṁ vaṇa-gaāṇa ṇivahā dharōsiāṇaṁ<caesura/>
	     samuhaṁ āvaḍanti maa-gandha-rōsiāṇaṁ</l>
        </lg>
        <lg type="stanza" n="64">
          <l>utthaṅghia-duma-ṇivahā<caesura/> suiraṁ parimalia-sēu-vaha-pāsallā</l>
          <l>dhāu-kalaṅka-kkhaürā<caesura/> dūraṁ gantūṇa uvvamanti taraṁgā</l>
        </lg>
        <lg type="stanza" n="65"><!-- galitaka !-->
          <l>dīsaï maa-ulēhi uahī ṇalō aṇēhiṁ<caesura/>
	     samaaṁ sēla-paḍaṇa-bhaa-uṇṇa-lōaṇēhiṁ</l>
          <l>jaṁ khaliaṁ aīi salilaṁ ṇaīṇa ūraṁ<caesura/>
	     taṁ uddhāi pavaa-kalaala-viiṇṇa-ūraṁ</l>
        </lg>
        <lg type="kulaka">
          <label>kulaaṁ</label>
          <lg type="stanza" n="66">
            <l>ia saala-mahi-alukkhaa<caesura/>-mahihara-saṁghāa-ṇimmia-mahārambhaṁ</l>
            <l>ṇiaa-cchāā-vaïara<caesura/>-sāmalaïa-sāarōara-jaladdhantaṁ</l>
          </lg>
          <lg type="stanza" n="67">
            <l>visamōsaria-silā-ala<caesura/>-daḍha-ghāukkhitta-maccha-pacchima-bhāaṁ</l>
            <l>majjha-cchiṇṇa-bhuaṁgama<caesura/>-vēḍhuppīḍaṇa-viāria-silā-vēḍhaṁ</l>
          </lg>
          <lg type="stanza" n="68">
            <l>sēlummūlaṇa-saṁbhama<caesura/>-gahia-pphilia-gaa-magga-dhāia-sīhaṁ</l>
            <l>giri-sihara-ṇisaṇṇāṇia<caesura/>-giri-pēllia-ṇinta-muhala-jalahara-salilaṁ</l>
          </lg>
          <lg type="stanza" n="69">
            <l>pāsalla-paḍia-vaṇa-gaa<caesura/>-ruddha-mahōjjhara-duhā-pahāvia-salilaṁ</l>
            <l>dharaṇiharantaria-ṭṭhia<caesura/>-candaṇa-vaṇa-muṇia-malaa-sihara-kkhaṇḍaṁ</l>
          </lg>
          <lg type="stanza" n="70">
            <l>vīī-paḍiūlāhaa<caesura/>-thōuvvēllia-dumāvalambanta-laaṁ</l>
            <l>visama-siharantarāgaa<caesura/>-saṁvēllia-sāaraṁ ghaḍēnti ṇala-vahaṁ</l>
          </lg>
        </lg>
        <lg type="stanza" n="71">
          <l>vittharaï sēu-bandhō<caesura/> vihuvvaï dharāharāhaō salilaṇihī</l>
          <l>diṭṭha-suvēlucchaṅgaṁ<caesura/> rasaï disā-iṇṇa-paḍiravaṁ kaï-sēṇṇaṁ</l>
        </lg>
        <lg type="stanza" n="72">
          <l>dīsanti bhiṇṇa-salilē<caesura/> samudda-majjhammi sēu-bandhakkantā</l>
          <l>saṁbhama-kaḍḍhaṇa-luggā<caesura/> bhaa-cuṇṇa-palāa-sēla-pakkhaddhantā</l>
        </lg>
        <pb n="60"/>
        <lg type="stanza" n="73">
          <l>mahihara-pahara-kkhōhia<caesura/>-salila-parikkhaa-virāa-mūla-mahiharaṁ</l>
          <l>thōa-tthōōsariaṁ<caesura/> bandhēnti pavaṁgamā puṇō vi ṇala-vahaṁ</l>
        </lg>
        <lg type="stanza" n="74">
          <l>jaha jaha accāsaṇṇō<caesura/> uahiṁ jēūṇa hōi sēu-vaha-varō</l>
          <l>ucchalaï dharāhihaaṁ<caesura/> dūraṁ thōattaṇēṇa taha taha salilaṁ</l>
        </lg>
        <lg type="stanza" n="75">
          <l>mahihara-paharucchittā<caesura/> uariṁ sēussa jē paḍanti khalantā</l>
          <l>tē ccia saliluppīḍā<caesura/> hōnti valanta-visamā mahā-ṇaï-sōttā</l>
        </lg>
        <lg type="stanza" n="76">
          <l>dēi samatta-cchāaṁ<caesura/> dara-milia-suvēla-mahihara-taḍaddhantō</l>
          <l>bīōāsa-pahāvia<caesura/>-timi-pūria-sāarantarō sēu-vahō</l>
        </lg>
        <lg type="stanza" n="77">
          <l>jāhē sēu-ṇivaddhaṁ<caesura/> dhuṇaï ṇalō visama-saṁṭhia-mahā-sēlaṁ</l>
          <l>tāhē cirēṇa saalō<caesura/> saalakkanta-vasuhō ṇiattaï uahī</l>
        </lg>
        <lg type="stanza" n="78">
          <l>lahuia-pēsaṇa-harisia<caesura/>-kaï-ṇivaha-ṇisuddha-sēla-pahara-valantō</l>
          <l>ṇaï-sōttō vva samuddō<caesura/> sēu-suvēlantarē muhuttaṁ vūḍhō</l>
        </lg>
        <lg type="stanza" n="79">
          <l>jaha jaha ṇimmāvijjaï<caesura/> vāṇara-vasahēhi sēu-saṁkama-siharaṁ</l>
          <l>taha taha dahamuha-hiaaṁ<caesura/> phāḍijjaï sāarassa salilēṇa samaṁ</l>
        </lg>
        <lg type="stanza" n="80">
          <l>pāāla-milia-mūlō<caesura/> avvōcchiṇṇa-pasaranta-sariā-sōttō</l>
          <l>ṭhāṇa-ṭṭhiō vi paḍiō<caesura/> muhammi dharaṇihara-saṁkamassa suvēlō</l>
        </lg>
        <lg type="stanza" n="81">
          <l>malaücchaṅga-gaēṇa vi<caesura/> rahuvaï-pāsa-ṭṭhiēṇa vāṇara-vaïṇā</l>
          <l>kaï-kalaalēṇa ṇāō<caesura/> ṇippacchima-sēla-pūriō sēu-vahō</l>
        </lg>
        <lg type="stanza" n="82">
          <l>ārambhantē saalō<caesura/> tihāa-visamō daruṭṭhiammi ṇala-vahē</l>
          <l>hōi duhā a samattē<caesura/> sō ccia aṇṇō puṇō puṇō vi samuddō</l>
        </lg>
        <lg type="stanza" n="83">
          <l>malaücchaṅga-paüttō<caesura/> calanta-vāṇara-bharōṇaō sēu-vahō</l>
          <l>garuō tiūḍa-giriṇā<caesura/> palhatthantō dumō dumēṇa va dhariō</l>
        </lg>
        <lg type="stanza" n="84">
          <l>dīsaï sēu-mahā-vaha<caesura/>-dōhāia-puvva-pacchima-disā-bhāaṁ</l>
          <pb n="61"/>
          <l>ōvvattōhaa-pāsaṁ<caesura/> majjhukkhitta-visamaṁ ṇamantaṁ va ṇahaṁ</l>
        </lg>
        <lg type="stanza" n="85">
          <l>malaa-suvēlālaggō<caesura/> paḍiṭṭhiō ṇaha-ṇihammi sāara-salilē</l>
          <l>uaatthamaṇa-ṇirāō<caesura/> ravi-raha-maggō vva pāaḍō sēu-vahō</l>
        </lg>
        <lg type="stanza" n="86">
          <l>dīsaï pavaṇa-vihuvvanta-sāarōara-pariṭṭhia-mahā-siharō</l>

          <l>viaḍa-pasāria-vakkhō<caesura/> uppaamāṇō vva mahiharō sēu-vahō</l>
        </lg>
        <lg type="stanza" n="87">
          <l>araī thōrūsāsā<caesura/> ṇiddā-ṇāsō vivaṇṇadā dōbballaṁ</l>
          <l>sēummi raïjjantē<caesura/> rāmādō rāvaṇammi saṁkantāiṁ</l>
        </lg>
        <lg type="stanza" n="88">
          <l>aha thōra-tuṅga-viaḍō<caesura/> ṇēuṁ ṇihaṇaṁ sabandhavaṁ dahavaaṇaṁ</l>
          <l>dōhāia-salilaṇihī<caesura/> kaanta-hatthō vva pasariō sēu-vahō</l>
        </lg>
        <lg type="stanza" n="89">
          <l>visamēṇa paaï-visamaṁ<caesura/> mahihara-garuēṇa samara-sāhasa-garuaṁ</l>
          <l>dūratthēṇa vi bhiṇṇaṁ<caesura/> sūlēṇa va sēuṇā dasāṇaṇa-hiaaṁ</l>
        </lg>
        <lg type="stanza" n="90">
          <l>dīsanti khuhia-sāara<caesura/>-salilōllia-kusuma-ṇivaha-lagga-mahuarā</l>
          <l>sēussa pāsa-mahihara<caesura/>-paaḍantōvvatta-kisalaā kaḍaa-dumā</l>
        </lg>
        <lg type="stanza" n="91">
          <l>thimiōahi-sacchāā<caesura/> kattha vi dīsanti mahiharantara-vaḍiā</l>
          <l>phaliha-silā-ala-ghaḍiā<caesura/> majjha-cchiṇṇa vva sēu-bandhōāsā</l>
        </lg>
        <lg type="stanza" n="92">
          <l>hima-paḍaṇōtthaïāiṁ<caesura/> ghaḍiāi vi ṇala-vahammi ṇajjanti phuḍaṁ</l>
          <l>siharāi sihari-vaïṇō<caesura/> malaassa a malia-candaṇa-suandhāiṁ</l>
        </lg>
        <lg type="stanza" n="93">
          <l>jāā phuḍa-vitthārā<caesura/> gaōṇiattanta-jala-raa-vihuvvantā</l>
          <l>pakkaggāha-samaggā<caesura/> sēummi vi sāarassa vēlā-maggā</l>
        </lg>
        <lg type="stanza" n="94">
          <l>sēlāiñchaṇa-paḍiā<caesura/> salilōllia-garua-kēsara-bharakkantā</l>
          <l>dīsanti daruttiṇṇā<caesura/> saṁkama-pāsalla-saṁṭhiā kēsariṇō</l>
        </lg>
        <pb n="62"/>
        <lg type="stanza" n="95">
          <l>puvvāvarōahi-gaā<caesura/> daṭṭhuṁ puvvāvarōahi-samuppaṇṇā</l>
          <l>sēu-paḍisiddha-pasarā<caesura/> puṇō ṇa pēcchanti kula-harāi jalaarā</l>
        </lg>
        <lg type="stanza" n="96">
          <l>dīsanti dhāu-ambā<caesura/> mārua-vihua-dhavalōjjhara-paḍaddhantā</l>
          <l>sēussa tuṅga-siharā<caesura/> uhaa-tala-pariṭṭhiā dhaa vva mahiharā</l>
        </lg>
        <lg type="stanza" n="97">
          <l>aha ṇimmia-sēu-vahaṁ<caesura/> sēu-vahabbhahia-thala-païṇṇa-mahiharaṁ</l>
          <l>caliaṁ calanta-rāhava<caesura/>-hiaa-ṇihippanta-raṇa-suhaṁ kaï-sēṇṇaṁ</l>
        </lg>
        <lg type="stanza" n="98">
          <l>pēcchanti a bōlantā<caesura/> saṁkama-dōhāia-kkhavia-vitthāraṁ</l>
          <l>valaā-muha-ṇiṭṭhaviēkka-pāsa-vōcchiṇṇa-pāṇiaṁ maaraharaṁ</l>

        </lg>
        <lg type="kulaka">
          <label>juggaaṁ</label>
          <lg type="stanza" n="99">
            <l>saṅkha-ula-dhavala-kamalē<caesura/> phuḍa-maragaa-haria-vatta-bhaṅga-ṇihāē</l>
            <l>vidduma-milia-kisalaē<caesura/> uhaa-taḍāvaddha-saṁkamammi ṇala-vahē</l>
          </lg>
          <lg type="stanza" n="100">
            <l>saṁcaraï vāṇara-balaṁ<caesura/> ṇamaï visaṭṭanta-mahiharō sēu-vahō</l>
            <l>ōāhia-pāālaṁ<caesura/> savva-tthāma-garuaṁ dharēi samuddō</l>
          </lg>
        </lg>
        <lg type="stanza" n="101">
          <l>saṁcālēi ṇiambaṁ<caesura/> dharēi uariṁ taraṁga-kara-pabbhāraṁ</l>
          <l>khambhammi vaṇa-gaō via<caesura/> āvaddhō sēu-saṁkamammi samuddō</l>
        </lg>
        <lg type="stanza" n="102">
          <l>uttiṇṇā a pavaṁgā<caesura/> sēla-bharuvvahaṇa-jaṇia-sēa-tusārā</l>
          <l>dhāu-maïlē kara-alē<caesura/> pāsa-ṭṭhia-mahiharōjjharēsu dhuvantā</l>
        </lg>
        <lg type="stanza" n="103">
          <l>pattā a dahamuhāṇia<caesura/>-ṇandaṇa-vaṇa-pāavōia-vaṇuddēsaṁ</l>
          <l>jala-bhara-ṇisaṇṇa-jalahara<caesura/>-bhara-mōḍia-vaṇa-laaṁ suvēlucchaṅgaṁ</l>
        </lg>
        <lg type="stanza" n="104">
          <l>mōūṇa samuttiṇṇaṁ<caesura/> uahim aviddavia-vikkamaṁ kaï-sēṇṇaṁ</l>
          <l>jāō rakkhasa-lōō<caesura/> rakkhasa-ṇāhassa pēlavāṇatti-arō</l>
        </lg>
        <lg type="stanza" n="105">
          <l>jāva a mahōahi-aḍē<caesura/> āvāsa-ggahaṇa-vāvaḍaṁ kaï-sēṇṇaṁ</l>
          <l>tāva kaantēṇa kaō<caesura/> rāvaṇa-sīsammi vāma-hattha-pphaṁsō</l>
        </lg>
        <pb n="63"/>
        <lg type="stanza" n="106">
          <l>rāmassa rāvaṇassa a<caesura/> lōālōantarāla-ṇīsāmaṇṇē</l>
          <l>vaḍḍhanta-ṇiattantē<caesura/> pāārantara-duhāiammi paāvē</l>
        </lg>
        <lg type="stanza" n="107">
          <l>jāā lacchīa samaṁ<caesura/> sōhā mahiassa sāarassa pasaṇṇā</l>
          <l>tiasa-jaṇiāṇurāē<caesura/> uttiṇṇammi maalañchaṇammi va rāmē</l>
        </lg>
        <trailer>ia siri-pavarasēṇa-viraïē dahamuhavahē aṭṭhamō āsāsaō</trailer>
      </div>
      <pb n="64"/>
      <div type="canto" n="9">
        <head>ṇavamō āsāsaō</head>
        <lg type="stanza" n="1">
          <l>aha pēcchanti pavaṁgā<caesura/> saala-jaakkamaṇa-vaḍḍhia-mahā-siharaṁ</l>
          <l>ṇiṭṭhavia-dāhiṇa-disaṁ<caesura/> sēsa-disā-muha-vahāviaṁ va suvēlaṁ</l>
        </lg>
        <lg type="stanza" n="2">
          <l>bhuvaṇassa va mahumahaṇaṁ<caesura/> bhuvaṇa-bhara-jjhīṇa-mahumahassa va sēsaṁ</l>
          <l>sēsassa va salilaṇihiṁ<caesura/> sariā-vaïṇō visammiavva-bhara-sahaṁ</l>
        </lg>
        <lg type="stanza" n="3">
          <l>dharaṇi-harēavva-sahaṁ<caesura/> uahi-bharēavva-pabbala-ṇaï-ppavahaṁ</l>
          <l>ṇaha-māavva-samatthaṁ<caesura/> khaa-mārua-rumbhiavva-jōgga-ṇiambaṁ</l>
        </lg>
        <lg type="stanza" n="4">
          <l>dūra-paripēllia-disaṁ<caesura/> dūrōṇāmia-samattha-pāāla-alaṁ</l>
          <l>dūraarukkhitta-ṇahaṁ<caesura/> ṇavara karāsaṇṇa-pāava-pphala-kusumaṁ</l>
        </lg>
        <lg type="stanza" n="5">
          <l>pāsallāgaa-sariaṁ<caesura/> amukka-pāāla-sāara-jalucchaṅgaṁ</l>
          <l>āi-varāhuvvattaṇa<caesura/>-khaṇa-paḍiuddha-ṭṭhiaṁ va mēiṇi-vēḍhaṁ</l>
        </lg>
        <lg type="stanza" n="6">
          <l>pāāla-bharia-mūlaṁ<caesura/> vajja-muhāōḍaṇa-ṭṭhavia-ṇikkampaṁ</l>
          <l>ālāṇa-kkhambhaṁ miva<caesura/> sura-hatthi-kkhandha-ṇihasa-masiṇia-pāsaṁ</l>
        </lg>
        <lg type="stanza" n="7">
          <l>vimalia-rasāalēṇa vi<caesura/> visahara-vaïṇā adiṭṭha-mūla-cchēaṁ</l>
          <l>appatta-tuṅga-siharaṁ<caesura/> tihuaṇa-haraṇa-parivaḍḍhiēṇa vi hariṇā</l>
        </lg>
        <lg type="stanza" n="8">
          <l>vicchūḍhōahi-salilaṁ<caesura/> kaḍaa-bhamanta-bhuaïnda-diṇṇāvēḍhaṁ</l>
          <l>pāsa-ṭṭhiēṇa raïṇā<caesura/> karēhi hariṇa vva mandaraṁ uvaūḍhaṁ</l>
        </lg>
        <lg type="stanza" n="9">
          <l>sēsa-sira-raaṇa-ghaṭṭia<caesura/>-maṇi-mūlujjōa-haa-rasāala-timiraṁ</l>
          <l>visamuddha-sihara-saṁkaḍa<caesura/>-paṇaṭṭha-ravi-maṇḍalandhaāria-gaaṇaṁ</l>
        </lg>
        <pb n="65"/>
        <lg type="stanza" n="10">
          <l>sasi-bimba-pāsa-ṇihasaṇa<caesura/>-kasaṇa-silā-bhitti-pasariāmaa-lēhaṁ</l>
          <l>jōṇhā-jala-pabbālia<caesura/>-visamumhāanta-muṇia-ravi-raha-maggaṁ</l>
        </lg>
        <lg type="stanza" n="11">
          <l>siharālīṇa-miaṅkaṁ<caesura/> virala-ṭṭhia-gahia-salila-jalaa-kkhaṇḍaṁ</l>
          <l>khuḍiuvvūḍha-muṇālaṁ<caesura/> ṇisāsu visama-hia-kaddamaṁ va sura-gaaṁ</l>
        </lg>
        <lg type="stanza" n="12">
          <l>haria-vaṇa-rāi-pisuṇia<caesura/>-dūraarālōa-sihara-sariā-maggaṁ</l>
          <l>pavaṇukkhuḍia-kilāmia<caesura/>-miaṅka-puṭṭhi-paḍiūsasanta-kisalaaṁ</l>
        </lg>
        <lg type="stanza" n="13">
          <l>dūruddhāia-siharaṁ<caesura/> jalaṇihi-jala-diṭṭha-viaḍa-pāaḍa-paḍimaṁ</l>
          <l>uppāāsaṇi-pahaaṁ<caesura/> uddha-pphuḍia-paḍiēkka-pāsaṁ va ṭhiaṁ</l>
        </lg>
        <lg type="stanza" n="14">
          <l>guru-bhara-sēsāhi-pphaṇa<caesura/>-vāraṁ-vāra-paḍiruddha-mūlucchaṅgaṁ</l>
          <l>khaa-māruukkhaāṇia<caesura/>-tuṅga-aḍāvaḍia-bhiṇṇa-sēsa-mahiharaṁ</l>
        </lg>
        <lg type="stanza" n="15">
          <l>gahia-jala-mēha-pēllia<caesura/>-ṇivvāanta-ṇihua-ṭṭhia-mahā-mahisaṁ</l>
          <l>ṇihaa-gaa-kumbha-lōhia<caesura/>-silā-alōsukkha-baddha-muttā-vaḍalaṁ</l>
        </lg>
        <lg type="stanza" n="16">
          <l>lavaṇa-jala-sīharāhaa<caesura/>-daruvvamanta-duma-muddha-pallava-rāaṁ</l>
          <l>sīha-rava-bhīa-patthia<caesura/>-ṇiuñciēkka-calaṇa-ṭṭhiukkaṇṇa-maaṁ</l>
        </lg>
        <lg type="stanza" n="17">
          <l>kaḍaa-paripēlliāṇaṁ<caesura/> raï-ara-pāaḍia-kandarā-bhariāṇaṁ</l>
          <l>abbhantara-ṭṭhiāṇaṁ<caesura/> parilla-pāsa-parisaṁṭhiaṁ va disāṇaṁ</l>
        </lg>
        <lg type="stanza" n="18"><!-- galitaka !-->
          <l>raaṇiāsu dūruggaa-siha-raaṇaṁ taaṁ<caesura/>
	     suha-ṇisaṇṇa-maa-khaṇḍia-sihara-aṇantaaṁ</l>
          <l>kuvia-rāma-bhiṇṇōahi-daḍha-sara-ṇōlliaṁ<caesura/>
	     sihara-lagga-sasi-maṇḍala-ṇīsaraṇōlliaṁ</l>
        </lg>
        <pb n="66"/>
        <lg type="stanza" n="19">
          <l>dūrōvāhia-mūlaṁ<caesura/> ravi-ara-bōlīṇa-sihara-ṇaṭṭhālōaṁ</l>
          <l>addhatthamiāāmaṁ<caesura/> jahēa uahi-salilē tahēa ṇaha-alē</l>
        </lg>
        <lg type="stanza" n="20">
          <l>pavaṇandōlia-candaṇa<caesura/>-saṁghaṭṭuṭṭhia-suandhi-dhūmuppīḍaṁ</l>
          <l>dara-pīōahi-garuia<caesura/>-sēsaddhanta-jalaāvalambia-siharaṁ</l>
        </lg>
        <lg type="stanza" n="21">
          <l>tala-paḍihaa-sāaraaṁ<caesura/> uddhōjjhara-vihua-sīha-rōsāaraaṁ</l>
          <l>gaha-mālā-mēliaaṁ<caesura/> sihara-ṭṭhia-canda-maṇḍalāmēliaaṁ</l>
        </lg>
        <lg type="stanza" n="22">
          <l>sasi-puraō pasariaaṁ<caesura/> kuharēsu ṇivāa-ṇippaampa-sariaaṁ</l>
          <l>maṇimaa-pāsuttamaaṁ<caesura/> kaṇaa-silāsīṇa-suhia-pāsutta-maaṁ</l>
        </lg>
        <lg type="stanza" n="23">
          <l>bhiṇṇukkhitta-paraṁmuha<caesura/>-valanta-saddūla-gahia-gaa-kumbha-aḍaṁ</l>
          <l>bila-pāsutta-bhuaṁgama<caesura/>-jala-dhārāāra-ṇiggaa-maṇi-cchāaṁ</l>
        </lg>
        <lg type="stanza" n="24">
          <l>aṭṭhia-samudda-sīhara<caesura/>-dupparimāsa-ṇiha-kaṇṭaanta-maṇi-aḍaṁ</l>
          <l>ṇaha-lagga-mōttiā-phala<caesura/>-gaa-sīsārūḍha-ṇīharanta-maïndaṁ</l>
        </lg>
        <lg type="stanza" n="25">
          <l>ōvaṭṭha-kōmalāiṁ<caesura/> vahamāṇaṁ mēha-vimalia-vimukkāiṁ</l>
          <l>kappa-laā-vasuāia<caesura/>-pavaṇuddhua-dhavala-aṁsuāi vaṇāiṁ</l>
        </lg>
        <lg type="stanza" n="26">
          <l>ārūḍhōahi-salilē<caesura/> addhukkhaa-sarasa-visama-pāsalla-dumē</l>
          <l>kusuma-bhariē vahantaṁ<caesura/> phaliha-aḍuttāṇa-patthiē ṇaï-sōttē</l>
        </lg>
        <lg type="stanza" n="27">
          <l>ravi-raha-turaṁgamāṇaṁ<caesura/> vāāiddha-siharōjjharēhi dhuvantaṁ</l>
          <l>thōōlla-paggahāiṁ<caesura/> lālā-phēṇa-lava-gabbhiṇāi muhāiṁ</l>
        </lg>
        <lg type="stanza" n="28">
          <l>dīhara-siharālaggaṁ<caesura/> pajjaliōsahi-sihāhaaṁ vahamāṇaṁ</l>
          <pb n="67"/>
          <l>pāaḍia-maa-kalaṅkaṁ<caesura/> ṇisāsu kajjalaïōaraṁ va miaṅkaṁ</l>
        </lg>
        <lg type="stanza" n="29">
          <l>uddharia-dharaṇi-viaḍaṁ<caesura/> āi-varāha-hia-vaṅka-dūrōāḍhaṁ</l>
          <l>ṇaï-sōttēhi bharantaṁ<caesura/> khaa-raï-saṁtāva-sōsiaṁ maara-haraṁ</l>
        </lg>
        <lg type="stanza" n="30">
          <l>aṇṇāāgamaṇa-disē<caesura/> puraō-paḍisadda-bhēsia-ṇiatta-maē</l>
          <l>vivara-bhariē vahantaṁ<caesura/> ukkaṇṇia-vaṇa-gaē maïnda-ṇiṇāē</l>
        </lg>
        <lg type="stanza" n="31">
          <l>tāmarasa-raāambaṁ<caesura/> sarēsu suvvanta-mahura-sara-āambaṁ</l>
          <l>gahiāmisa-hari-aïaṁ<caesura/> vēlāṇila-sīharōlla-vaṇa-hariaïaṁ</l>
        </lg>
        <lg type="stanza" n="32">
          <l>milia-samuddaddhantē<caesura/> pāaḍa-ṇaha-maṇḍalē pahutta-dasa-disē</l>
          <l>uiatthamia-diṇaarē<caesura/> bhuvaṇa-vihāē vva kandarē vahamāṇaṁ</l>
        </lg>
        <lg type="stanza" n="33">
          <l>ucchaliōahi-bhariē<caesura/> thōa-tthōōsaranta-ṇivvūḍha-jalē</l>
          <l>āi-mahurē vahantaṁ<caesura/> puraō-hutta-lavaṇē sihara-ṇīsandē</l>
        </lg>
        <lg type="stanza" n="34">
          <l>raaṇa-cchavi-huvvantaṁ<caesura/> valanta-sēsa-pihula-pphaṇa-vihuvvantaṁ</l>
          <l>sara-parivaḍḍhia-kamalaṁ<caesura/> kaḍaa-laā-lagga-sūra-raha-akka-malaṁ</l>
        </lg>
        <lg type="stanza" n="35">
          <l>ṇaha-ṇīlē vahamāṇaṁ<caesura/> umhāhaa-mahisa-maggiōvaraṇa-vahē</l>
          <l>pāsa-pasaranta-kiraṇē<caesura/> maa-taṇhāvēḍhiē sarē vva maṇi-aḍē</l>
        </lg>
        <lg type="stanza" n="36">
          <l>gaa-malia-tamāla-vaṇaṁ<caesura/> sīha-muhōruddha-raaa-sihara-kkhaṇḍaṁ</l>
          <l>mahisāhaa-kasaṇa-silaṁ<caesura/> aṇurūa-ṭṭhāṇa-mukka-vaṇaara-rōsaṁ</l>
        </lg>
        <lg type="stanza" n="37">
          <l>kēsari-calaṇa-talāhaa<caesura/>-bhiṇṇa-païṇṇa-gaa-kumbha-mōttā-raaṇaṁ</l>
          <l>vaṇa-dava-bhīa-pahāvia<caesura/>-gaa-ula-malia-ṇaï-saṁgamōttāra-aṇaṁ</l>
        </lg>
        <lg type="stanza" n="38">
          <l>kaḍaa-valanta-ravi-rahaṁ<caesura/> tala-vaṇa-rāi-paḍighōlirubbhaḍa-tāraṁ</l>
          <l>pāsalla-ṇisaṇṇassa vi<caesura/> uariṁ bīa-bhuaṇassa va ṇisammantaṁ</l>
        </lg>
        <pb n="68"/>
        <lg type="stanza" n="39">
          <l>addha-cchiṇṇa-ravi-arē<caesura/> asamatta-pahutta-saala-canda-maūhē</l>
          <l>chiṇṇa-kaḍaē vahantaṁ<caesura/> uddhāa-ṇiatta-garuḍa-maggia-siharē</l>
        </lg>
        <lg type="stanza" n="40"><!-- galitaka !-->
          <l>sura-vahūṇa hiaa-ṭṭhia-raa-ṇava-sāraaṁ<caesura/>
	     sāarassa raïaṁ miva raaṇa-vasāraaṁ</l>
          <l>ṇaliṇi-vatta-uḍa-jāa-mahura-sāmōaaṁ<caesura/>
	     vaüla-vaṇa-ṇimmahanta-mahu-rasāmōaaṁ</l>
        </lg>
        <lg type="stanza" n="41">
          <l>tivva-jaraḍhāavāhaa<caesura/>-hariālāmōa-vimharāia-hariṇaṁ</l>
          <l>saṁkhāōahi-sībhara<caesura/>-lavaṇa-rasāsāa-mahisa-libbhanta-silaṁ</l>
        </lg>
        <lg type="stanza" n="42"><!-- galitaka !-->
          <l>tuṅga-raaa-siharuggamēhi tāraṁ gaaṁ<caesura/>
	     sīha-ṇihaa-gaa-lōhia-mōttā-raṅgaaṁ</l>
          <l>garua-dhīra-ṇivvāhia-bahu-jua-saṁkhaaṁ<caesura/>
	     uahi-salila-saṁkanta-sarujjua-saṅkhaaṁ</l>
        </lg>
        <lg type="stanza" n="43"><!-- galitaka !-->
          <l>maṇi-pahamma-sāmōaaṁ<caesura/>
             <!--maṇi- corrected by GS, paṇi- in main text!-->
	     maṇipa-hamma-sāmōaaṁ</l>
          <l>sarasa-raṇṇa-ṇiddāvaaṁ<caesura/>
	     sara-saraṇṇa-ṇiddā-vaaṁ</l>
        </lg>
        <lg type="stanza" n="44"><!-- galitaka !-->
          <l>daria-rakkhasāmōaaṁ<caesura/>
	     dari-arakkha-sāmōaaṁ</l>
          <l>visaa-ruppa-hāantaaṁ<caesura/>
	     visa-aru-ppahāantaaṁ</l>
        </lg>
        <lg type="stanza" n="45">
          <l>jaraḍha-visōsahi-vēḍhia<caesura/>-bhuaṁga-pariharia-candaṇa-duma-kkhandhaṁ</l>
          <l>bōlanta-visahara-pphaṇa<caesura/>-maṇi-ppahāhaa-virāïa-duma-cchāaṁ</l>
        </lg>
        <lg type="stanza" n="46"><!-- galitaka !-->
          <l>phaḍiha-kiraṇa-ṇivahēhi dharaṇi-dhavalāaaṁ<caesura/>
	     suvvamāṇa-sura-sundari-muddha-valāaaṁ</l>
          <l>palaa-samaa-salilēṇa vi asaala-dhōaaṁ<caesura/>
	     vivara-ṇinta-ṇava-canda-sarisa-aladhōaaṁ</l>
        </lg>
        <pb n="69"/>
        <lg type="stanza" n="47"><!-- galitaka !-->
          <l>ramma-anda-rāa-cchaaṁ<caesura/>
	     ramma-andarā-acchaaṁ</l>
          <l>sagga-ggaha-ṇisā-maggaaṁ<caesura/>
	     sagga-ggahaṇi-sāmaggaaṁ</l>
        </lg>
        <lg type="stanza" n="48">
          <l>paṅkuttaranta-laṅghia<caesura/>-parivatta-varāha-vañciāhaa-sīhaṁ</l>
          <l>sara-salilōara-ṇivaḍia<caesura/>-ṇiaa-bharatthamia-kaṇaa-pallava-gōcchaṁ</l>
        </lg>
        <lg type="stanza" n="49"><!-- galitaka !-->
          <l>ṇaha-siriṁ saala-ṇīla-mēha-lāvaṇṇiaṁ<caesura/>
	     baddha-jōisāuvva-mēhalā-vaṇṇiaṁ</l>
          <l>siharēhiṁ bāhūhi va pacchāantaaṁ<caesura/>
	     maṇṇuaṁ disāṇaṁ miva pacchāantaaṁ</l>
        </lg>
        <lg type="stanza" n="50"><!-- galitaka !-->
          <l>a-sura-vandi-sāhāraṇaṁ<caesura/>
	    asuravaṁ disā-hāraṇaṁ</l>
          <l>sūraaṁ tama-ṇivālaaṁ<caesura/>
	     sūra-anta-maṇi-vālaaṁ</l>
        </lg>
        <lg type="stanza" n="51">
          <l>hariṇā bali-mahi-haraṇē<caesura/> samaē jalaēhi jalaṇihīhi juantē</l>
          <l>jaṁ ṇa caïaṁ bharēuṁ<caesura/> taṁ dēhēṇa bhuaṇaṁ bharēūṇa ṭhiaṁ</l>
        </lg>
        <lg type="stanza" n="52">
          <l>atthāaṁ va vahantaṁ<caesura/> jālantara-ṇiggaüddha-amba-maūhaṁ</l>
          <l>āsaṇṇa-sihara-vaṇa-dava<caesura/>-bōlīṇa-paṇaṭṭha-maṇḍalaṁ diasaaraṁ</l>
        </lg>
        <lg type="stanza" n="53">
          <l>vaḍavā-muha-saṁtāvē<caesura/> bhiṇṇa-aḍē a garuē taraṁga-ppaharē</l>
          <l>avirahia-kula-harāṇa va<caesura/> sariāṇa kaēṇa sāarassa sahantaṁ</l>
        </lg>
        <lg type="stanza" n="54">
          <l>raaṇīsu uvvahantaṁ<caesura/> ēkkakkāamba-maṇi-silā-saṁkantaṁ</l>
          <l>muddha-miaṅka-cchāaṁ<caesura/> khura-muha-maggaṁ va raï-turaṁgāṇa ṭhiaṁ</l>
        </lg>
        <lg type="stanza" n="55">
          <l>visama-parisaṁṭhiēhiṁ<caesura/> visamuddhāia-laā-harōtthaïēhiṁ</l>
          <l>kañcaṇa-silā-alēhiṁ<caesura/> chiṇṇāava-maṇḍalēhi va parikkhittaṁ</l>
        </lg>
        <lg type="stanza" n="56">
          <l>appatta-diṇaarāiṁ<caesura/> āava-bhaa-sihara-saṁṭhia-bhuaṁgāiṁ</l>
          <l>kaḍaēhi uvvahantaṁ<caesura/> vaṇāi uddha-parivaḍḍhia-cchāāiṁ</l>
        </lg>
        <pb n="70"/>
        <lg type="stanza" n="57">
          <l>tuṅgattaṇa-pajjattē<caesura/> vitthaa-vikkhambha-siṭṭha-muha-vitthārē</l>
          <l>tiasa-gaāṇa vahantaṁ<caesura/> danta-pphaliha-jualaṅkiē kaḍaa-aḍē</l>
        </lg>
        <lg type="stanza" n="58">
          <l>tiasa-gaāṇa vahantaṁ<caesura/> hatthumhāhaa-kilanta-pallava-rāē</l>
          <l>kaḍa-parighōlaṇa-kavilē<caesura/> cira-vūḍha-vimukka-pāriāaa-viḍavē</l>
        </lg>
        <lg type="stanza" n="59">
          <l>pāsāaaṁ vahantaṁ<caesura/> maṇi-kaḍaa-maūha-dhavalia-maa-cchāaṁ</l>
          <l>puṭṭhōvaïa-mahōjjhara<caesura/>-jala-ghāuvvatta-maṇḍalaṁ va miaṅkaṁ</l>
        </lg>
        <lg type="stanza" n="60">
          <l>salila-dara-dhōa-kusumaṁ<caesura/> dīsantōvari-parilla-jaraḍhālōaṁ</l>
          <l>maaraharassa vahantaṁ<caesura/> abbhāsabbhahia-sāmalaṁ vaṇa-rāiṁ</l>
        </lg>
        <lg type="stanza" n="61">
          <l>tiasa-gaāṇa vahantaṁ<caesura/> dūruṇṇia-magga-ṇaha-ṇiatta-mahuarē</l>
          <l>ōvaaṇa-paattantē<caesura/> uppaaṇa-paṇaṭṭha-ṇiggamē gaï-maggē</l>
        </lg>
        <lg type="stanza" n="62">
          <l>thōāhaa-timirāiṁ<caesura/> vahamāṇaṁ thōa-ṇiggaa-maūhāiṁ</l>
          <l>ṇintaggi-gabbhiṇāi va<caesura/> thōuttiṇṇa-raaṇaṅkura-ṭṭhāṇāiṁ</l>
        </lg>
        <lg type="stanza" n="63">
          <l>mōḍia-pavvāa-dumē<caesura/> uvvēllāvēḍha-bhagga-puñjaïa-laē</l>
          <l>vaṇa-gaa-jujjha-parimalē<caesura/> vahamāṇaṁ pahara-paḍia-danta-pphaḍihē</l>
        </lg>
        <lg type="stanza" n="64">
          <l>mandara-paharucchaliē<caesura/> ajja vi vitthiṇṇa-maṇi-pahamma-ṇihittē</l>
          <l>jalaṇihi-jala-vōcchēē<caesura/> aṇiggaāmaa-rasē samuvvahamāṇaṁ</l>
        </lg>
        <lg type="stanza" n="65">
          <l>jala-saṁkhōhālaggaṁ<caesura/> vahamāṇaṁ visama-bhagga-pattaṇa-ṇivahaṁ</l>
          <l>rāhava-sara-saṁghāaṁ<caesura/> vajja-muha-kkhuḍia-pakkha-sēsaṁ va ṭhiaṁ</l>
        </lg>
        <lg type="stanza" n="66">
          <l>kumbhōvaggaṇa-ṇivaḍia<caesura/>-kari-hatthukkhuḍia-sīha-kēsara-bhāraṁ</l>
          <l>sahaari-viruāaṇṇaṇa<caesura/>-valanta-bhamara-parivattia-laā-kusumaṁ</l>
        </lg>
        <lg type="stanza" n="67">
          <l>hima-sīalē vahantaṁ<caesura/> pavaṇōmāsa-visamōsasia-sēālē</l>
          <l>diasāsāra-kkhuḍiē<caesura/> dara-vasuāa-salilē sasi-maṇi-ppavahē</l>
        </lg>
        <pb n="71"/>
        <lg type="stanza" n="68">
          <l>visamullalia-parimalē<caesura/> kamaliṇi-vatta-parighōlira-jala-cchāē</l>
          <l>maragaa-silā-alōvari<caesura/>-pavitta-pāraa-rasē samuvvahamāṇaṁ</l>
        </lg>
        <lg type="stanza" n="69">
          <l>āruhaï va divasa-muhē<caesura/> uddhāantuddha-maṇḍalāura-turaō</l>
          <l>sama-maṇḍala-bōlīṇō<caesura/> ōaraï va jaṁ diṇāvasāṇammi raī</l>
        </lg>
        <lg type="stanza" n="70">
          <l>chundanti jattha vanthē<caesura/> ṇisāsu visama-parihāra-pariattantā</l>
          <l>kaḍaēsu kaüjjōā<caesura/> puraō-bōlanta-tāraāhi vaṇaarā</l>
        </lg>
        <lg type="stanza" n="71">
          <l>piaama-viōiāṇaṁ<caesura/> jattha a sihara-miliaṁ cilāa-vahūṇaṁ</l>
          <l>bōlēi bāha-maïlia<caesura/>-kusumañjali-samuha-tāḍiaṁ sasi-bimbaṁ</l>
        </lg>
        <lg type="stanza" n="72"><!-- galitaka !-->
          <l>ṇaha-alaṁ va gaha-sōhiaṁ savimāṇaaṁ<caesura/>
	     sihara-ruddha-khaa-mārua-rahasa-vimāṇaaṁ</l>
          <l>raaṇa-sihara-kiraṇuggamēhi ghaṇa-rāaaṁ<caesura/>
	     dari-muhēsu guppanta-sīha-ghaṇa-rāaaṁ</l>
        </lg>
        <lg type="stanza" n="73">
          <l>jammi samatta vva disā<caesura/> jhīṇa vva mahī kaāvasāṇaṁ va ṇahaṁ</l>
          <l>atthamiō vva samuddō<caesura/> ṇaṭṭhaṁ va rasāalaṁ ṇisaṇṇaṁ va jaaṁ</l>
        </lg>
        <lg type="stanza" n="74">
          <l>jassa siharēsu bahusō<caesura/> valanti valamāṇa-jua-valanta-kkhandhā</l>
          <l>bhīāruṇa-parivattia<caesura/>-ghōṇā-ghōlanta-cāmarā raï-turaā</l>
        </lg>
        <lg type="stanza" n="75">
          <l>dīsanti jōisa-vahē<caesura/> ṇisāsu vōḍhūṇa kusuma-ṇivahaṁ va jahiṁ</l>
          <l>gahia-paḍhamuccaāi va<caesura/> pahāa-vōcchiṇṇa-tāraāi vaṇāiṁ</l>
        </lg>
        <lg type="stanza" n="76">
          <l>jattha a gamēnti ṇiddaṁ<caesura/> ṇisāsu ṇīsāsa-vihua-pēlava-jalaā</l>
          <l>canda-parimāsa-paaḍia<caesura/>-sasi-maṇi-salilōjjharāhaā vaṇa-mahisā</l>
        </lg>
        <pb n="72"/>
        <lg type="stanza" n="77">
          <l>jattha a siharāvaḍiaṁ<caesura/> valaï silā-bhitti-visama-pāsallaïaṁ</l>
          <l>bhuaïnda-maṇi-ṇihaṁsaṇa<caesura/>-paṇaṭṭha-ujjōa-saṁcaaṁ sasi-bimbaṁ</l>
        </lg>
        <lg type="stanza" n="78">
          <l>āmōia-pāālō<caesura/> jassa khaüppāa-kampa-ṇiddaa-vihuō</l>
          <l>pabbālēi mahi-alaṁ<caesura/> avalicchia-sēsa-sāarō maaraharō</l>
        </lg>
        <lg type="stanza" n="79">
          <l>jattha bhamanti ṇahaṅkusa<caesura/>-sihara-samāsaṇṇa-muhala-kaḍḍhia-jalaā</l>
          <l>muha-paḍia-vijju-maṇḍala<caesura/>-dara-pajjalia-dhua-kēsarā kēsariṇō</l>
        </lg>
        <lg type="stanza" n="80">
          <l>ōjjhara-majjaṇa-suhiā<caesura/> jattha puṇō vi divasāava-kilimmantā</l>
          <l>ṇivvāanti ṇisaṇṇā<caesura/> khandhugghuṭṭha-hariandaṇa-dumēsu gaā</l>
        </lg>
        <lg type="stanza" n="81">
          <l>jattha a bhamira-mahuaraṁ<caesura/> kaḍaa-laā-lagga-dhavala-cāmara-pamhaṁ</l>
          <l>sasiuddhua-kusuma-raaṁ<caesura/> ṇajjaï turiāṇa raï-turaṁgāṇa gaaṁ</l>
        </lg>
        <lg type="stanza" n="82"><!-- galitaka !-->
          <l>añjaṇa-rāēṇa saï dhūsarantaāiṁ<caesura/>
	     gaṇḍa-alēsu khalia-visamōsarantaāiṁ</l>
          <l>sura-bandīṇa ṇaaṇa-galiāiṁ aṁsuāiṁ<caesura/>
	     kappa-laāṇa jattha maïlēnti aṁsuāiṁ</l>
        </lg>
        <lg type="stanza" n="83">
          <l>ēkka-siharē samappaï<caesura/> jassa a sōsavia-malia-duma-saṁghāō</l>
          <l>saï dakkhiṇuttarāaṇa<caesura/>-ṇaha-gamaṇāgamaṇa-viluliō raï-vanthō</l>
        </lg>
        <lg type="stanza" n="84">
          <l>jēṇa bhara-bhiṇṇa-vasuhaṁ<caesura/> apphuṇṇa-rasāalaṁ samōtthaïa-ṇahaṁ</l>
          <l>savva-disā-vicchūḍhaṁ<caesura/> parivaḍḍhantēṇa vaḍḍhiaṁ va tihuaṇaṁ</l>
        </lg>
        <lg type="stanza" n="85">
          <l>gandhāvaddha-mahuarā<caesura/> vasanti jattha samaaṁ sura-aṇāṇugaā</l>
          <l>aṇṇōṇṇaṁ-paḍiūlā<caesura/> ēkka-kkhambhalliā sura-gaa vva udū</l>
        </lg>
        <pb n="73"/>
        <lg type="stanza" n="86">
          <l>dīsaï vivalāantō<caesura/> jattha samāsaṇṇa-dahamuha-bhaāviggō</l>
          <l>siharantarāla-paḍilagga-mōiāṇikka-maṇḍalō diasaarō</l>

        </lg>
        <lg type="stanza" n="87">
          <l>jattha a maāṇa maṇahara<caesura/>-kiṁṇara-gīa-suhiōṇimillacchāṇaṁ</l>
          <l>visamia-rōmanthāṇaṁ<caesura/> ēi viuddhaṁ cirēṇa rōmaṁ thāṇaṁ</l>
        </lg>
        <lg type="stanza" n="88"><!-- galitaka !-->
          <l>tīra-parinta-muhala-kalahaṁsa-rōaēsuṁ<caesura/>
	     kuvia-gaïnda-baddha-kalahaṁ sarōaēsuṁ</l>
          <l>kumua-vaṇāṇa jattha ṇaha-anda-laggaāṇaṁ<caesura/>
	     ravi-ara-daṁsaṇē vi ṇa haaṁ dalaggaāṇaṁ</l>
        </lg>
        <lg type="stanza" n="89">
          <l>valamāṇammi mahumahē<caesura/> jattha a pāucchalanta-raaṇujjōaṁ</l>
          <l>viaḍaṁ phaṇa-pabbhāraṁ<caesura/> gāḍha-bharuttāṇiaṁ ṇimēi aṇantō</l>
        </lg>
        <lg type="stanza" n="90">
          <l>dīsaï kaḍaallīṇō<caesura/> jassa a vivara-sarisubbhaḍa-maa-cchāō</l>
          <l>avahōvāsa-maūhō<caesura/> siharujjhara-bhiṇṇa-maṇḍalō vva miaṅkō</l>
        </lg>
        <lg type="stanza" n="91">
          <l>majjha-karālāï jahiṁ<caesura/> tiṇṇi vi samaaṁ ṇirantara-pahuttāiṁ</l>
          <l>thōruṇṇaē hari-bhuē<caesura/> valaāi va bhuaṇa-maṇḍalāi ṭhiāiṁ</l>
        </lg>
        <lg type="stanza" n="92">
          <l>sōmia-dumā raï-vahā<caesura/> ṇava-vaṇa-rāi-suha-sīarā sasi-vanthā</l>
          <l>jattha vaṇantara-taṇuā<caesura/> ṇavara ṇa ṇajjanti tāraā-gaï-maggā</l>
        </lg>
        <lg type="stanza" n="93">
          <l>alaa-paḍilagga-gandhaṁ<caesura/> tiasa-vahūṇaṁ silā-alōtthaa-maliaṁ</l>
          <l>akkhivaï jattha pavaṇō<caesura/> ōsukkhanta-surahiṁ tamāla-kisalaaṁ</l>
        </lg>
        <lg type="stanza" n="94">
          <l>pavaṇāhaa-palhatthā<caesura/> darīsu jassa a puṇō vi lagganti ṇahaṁ</l>
          <l>paḍisōtta-patthiummuha<caesura/>-muhutta-pīa-salilōjjharā salilaharā</l>
        </lg>
        <pb n="74"/>
        <lg type="kulaka">
          <label>juggaaṁ</label>
          <lg type="stanza" n="95">
            <l>addiṭṭha-gaa-paṇōllia<caesura/>-paḍanta-taḍa-ghāa-mucchiuṭṭhia-sīhē</l>
            <!--mucchiuṭṭhia corrected by GS, succhiuṭṭhia in main text!-->
            <l>saddūla-rava-visaṁṭhula<caesura/>-ṇivaḍia-aṇṇōṇṇa-lagga-kiṁṇara-mihuṇē</l>
          </lg>
          <lg type="stanza" n="96">
            <l>tuṅga-aḍōjjhara-muhalē<caesura/> jassa a kasaṇa-maṇi-gaṇḍa-sēladdhantē</l>
            <l>sēvantīṇa ṇa pattō<caesura/> tiasa-vahūṇa siḍhilattaṇaṁ aṇurāō</l>
          </lg>
        </lg>
        <trailer>ia siri-pavarasēṇa-viraïē dahamuhavahē mahākavvē suvēlavaṇṇaṇō ṇavamō āsāsaō
        </trailer>
      </div>
      <pb n="75"/>
      <div type="canto" n="10">
        <head>dasamō āsāsaō</head>
        <lg type="stanza" n="1">
          <l>aha ṇiaa-mahiharēsu va<caesura/> suvēla-siharēsu ṇivvaḍia-vīsatthaṁ</l>
          <l>parisaṁṭhiaṁ haammi va<caesura/> ahaammi vi dahamuhē pavaṁgama-sēṇṇaṁ</l>
        </lg>
        <lg type="stanza" n="2">
          <l>raïṇā vi aṇacchuṇṇā<caesura/> vīsatthaṁ māruēṇa vi aṇāliddhā</l>
          <l>tiasēhi vi parihariā<caesura/> pavaṁgamēhi maliā suvēlucchaṅgā</l>
        </lg>
        <lg type="stanza" n="3">
          <l>riu-ṇaari tti sarōsaṁ<caesura/> jaṇaa-suā ēttha ṇivasaï tti saharisaṁ</l>
          <l>pahuṇā laṅkāhimuhī<caesura/> uhaa-rasandōliā viiṇṇā diṭṭhī</l>
        </lg>
        <lg type="stanza" n="4">
          <l>tō sua-rāmāgamaṇō<caesura/> pavaakkanta-siharēṇa jāāmarisō</l>
          <l>rōsēṇa galia-dhīrō<caesura/> samaṁ suvēlēṇa kampiō dahavaaṇō</l>
        </lg>
        <lg type="stanza" n="5">
          <l>tāva a āsaṇṇa-ṭṭhia<caesura/>-kaï-bala-ṇigghōsa-kalusiassa bhaaaraṁ</l>
          <l>dahavaaṇassa samōsaria-pariaṇaṁ muaï diṭṭhi-vāaṁ diasō</l>
        </lg>
        <lg type="stanza" n="6">
          <l>sura-gaa-ṇihassa raïṇō<caesura/> kaḍḍhantassa ṇaliṇiṁ va diasa-cchāaṁ</l>
          <l>valaï hariāla-kavilō<caesura/> kamala-raa-kkhaüriō vva kara-pabbhārō</l>
        </lg>
        <lg type="stanza" n="7">
          <l>ōlugga-ppharisāṇaṁ<caesura/> jhijjanta-pasāriāava-ṇirāāṇaṁ</l>
          <l>āāmijjantīṇa va<caesura/> jāaṁ taliṇattaṇaṁ duma-cchāāṇaṁ</l>
        </lg>
        <lg type="stanza" n="8">
          <l>dīsaï vidduma-ambaṁ<caesura/> sindūrāhaa-gaïnda-kumbha-cchāaṁ</l>
          <l>mandara-dhāu-kalaṅkia<caesura/>-vāsuï-maṇḍala-ṇiakkalaṁ raï-bimbaṁ</l>
        </lg>
        <lg type="stanza" n="9">
          <l>maülēnti disāhōā<caesura/> chāā-sāmalaïōaraṁ mahi-vēḍhaṁ</l>
          <l>diasō kalāvasēsō<caesura/> siharālagga-taṇuāavā dharaṇiharā</l>
        </lg>
        <pb n="76"/>
        <lg type="stanza" n="10">
          <l>attha-ṇiamba-pariṇaē<caesura/> hiāava-raammi sura-gaammi va diasē</l>
          <l>dīsaï palhatthantaṁ<caesura/> vihaḍia-dhāu-siharaṁ va diṇaara-bimbaṁ</l>
        </lg>
        <lg type="stanza" n="11">
          <l>kamalāṇa diasa-vigamē<caesura/> saṁbajjhanti galiāava-kilintāiṁ</l>
          <l>maaranda-matta-mahuara<caesura/>-cala-pakkhuppusia-mahu-rasāi dalāiṁ</l>
        </lg>
        <lg type="stanza" n="12">
          <l>dīsanti dō vi sarisā<caesura/> kaï-calaṇāiddha-mahi-raa-samakkantā</l>
          <l>atthāantō a raī<caesura/> āsaṇṇa-viṇāsa-ṇippahō dahavaaṇō</l>
        </lg>
        <lg type="stanza" n="13">
          <l>addhatthamia-diṇaarō<caesura/> tuṅgōvāsa-parisaṁṭhiāava-sēsō</l>
          <l>gaaṇē mukka-mahi-alō<caesura/> parippavanta-taliṇō kilimmaï diasō</l>
        </lg>
        <lg type="stanza" n="14">
          <l>diasēṇa vaṇa-gaēṇa va<caesura/> paraṁmuhāiddha-pāavassa va raviṇō</l>
          <l>dīsaï thōra-karālō<caesura/> uddhō mūla-ṇivahō vva kara-pabbhārō</l>
        </lg>
        <lg type="stanza" n="15">
          <l>ṇavari a diṇaara-bimbaṁ<caesura/> saṁjhāmaïammi ṇiaa-ruhira-ppaṅkē</l>
          <l>dahavaaṇassa bhaaaraṁ<caesura/> paḍhama-sira-cchēa-maṇḍalaṁ va ṇiuḍḍaṁ</l>
        </lg>
        <lg type="stanza" n="16">
          <l>bhamara-bharōvattāiṁ<caesura/> pariṇaa-kēsara-palōṭṭa-raa-garuāiṁ</l>
          <l>ravi-viraha-milantāi vi<caesura/> hōnti karālāi paṅkaāṇa dalāiṁ</l>
        </lg>
        <lg type="stanza" n="17">
          <l>avara-disā-vitthiṇṇō<caesura/> dīha-maūha-visama-ppahā-saṁghāō</l>
          <l>raa-ṇibbharō vva dīsaï<caesura/> kāla-muha-kkhitta-diasa-kaḍḍhaṇa-maggō</l>
        </lg>
        <lg type="stanza" n="18">
          <l>uddhōvaanta-bimbē<caesura/> vēēṇa mahiṁ va diṇaarammi aïgaē</l>
          <l>ucchaliāava-ambā<caesura/> saṁjhā-rāa-mihiā ṇahammi ṇihittā</l>
        </lg>
        <lg type="stanza" n="19">
          <l>attha-siharammi dīsaï<caesura/> mēru-aḍugghuṭṭha-kaṇaa-kaddama-ambō</l>
          <l>valamāṇa-turia-ravi-raha<caesura/>-paḍiuṭṭhia-dhaa-vaḍō vva saṁjhā-rāō</l>
        </lg>
        <pb n="77"/>
        <lg type="stanza" n="20">
          <l>viasaï dhavalāambaṁ<caesura/> gaa-ruhirāliddha-kēsari-saḍa-cchāaṁ</l>
          <l>pavaṇandōlaṇa-caḍulaṁ<caesura/> saṁjhā-rajjanta-kēsaraṁ kumua-vaṇaṁ</l>
        </lg>
        <lg type="stanza" n="21">
          <l>hōi apāaḍa-dīhā<caesura/> dara-vōcchijjanta-visama-saṁjhā-rāā</l>
          <l>ōdhūsaria-dasa-disā<caesura/> abaddha-timirā diṇāvasāṇa-cchāā</l>
        </lg>
        <lg type="stanza" n="22">
          <l>saṁjhāava-muccantaṁ<caesura/> jalia-pasammanta-huavaha-ṭṭhāṇa-ṇihaṁ</l>
          <l>dūratthamia-diṇaaraṁ<caesura/> jāaṁ saṁvatta-sarasi-rūaṁ gaaṇaṁ</l>
        </lg>
        <lg type="stanza" n="23">
          <l>saṁjhā-rāa-tthaïā<caesura/> dara-saṁrūḍhandhaāra-kaa-para-bhāā</l>
          <l>diasa-cchavi-parisēsē<caesura/> jhijjantē ṇivvalanti dīvujjōā</l>
        </lg>
        <lg type="stanza" n="24">
          <l>vihaḍanta-rāa-ṇialaṁ<caesura/> uhaa-taḍa-ṭṭhia-milanta-diṭṭhi-raï-suhaṁ</l>
          <l>avasaṁ cakkāa-juaṁ<caesura/> huṁkārāatta-jīviaṁ vōchiṇṇaṁ</l>
        </lg>
        <lg type="stanza" n="25">
          <l>tāva a tamāla-kasaṇō<caesura/> kañcaṇa-kaḍaaṁ va bahala-saṁjhā-rāaṁ</l>
          <l>paripēlliūṇa a tamō<caesura/> hia-kaddama-sura-gaïnda-ṇihasō vva ṭhiō</l>
        </lg>
        <lg type="stanza" n="26">
          <l>āsaṇṇammi paviralaṁ<caesura/> bahalaṁ thōantarammi dūrammi ghaṇaṁ</l>
          <l>ōbhagga-diṭṭhi-pasaraṁ<caesura/> savvattha sama-ṭṭhiaṁ pi dīsaï timiraṁ</l>
        </lg>
        <lg type="stanza" n="27">
          <l>ghaṇa-viḍava-ṭṭhia-timirā<caesura/> timirāliddha-maïlanta-muddha-kisalaā</l>
          <l>kisalaa-ṇisaṇṇa-kusumā<caesura/> kusumāmōēṇa ṇavara ṇajjanti dumā</l>
        </lg>
        <lg type="stanza" n="28">
          <l>mēlāvia-savva-disaṁ<caesura/> āsaṇṇammi vi paṇaṭṭha-ṇaaṇālōaṁ</l>
          <l>sūēavva-mahi-alaṁ<caesura/> jāaṁ sūra-vaḍaṇāṇurūaṁ timiraṁ</l>
        </lg>
        <lg type="stanza" n="29">
          <l>ōkkhaṇḍēavva-daḍhō<caesura/> pasaraï ukkhammiavva-bahalugghāō</l>
          <pb n="78"/>
          <l>avalambiavva-jōggō<caesura/> sasiṇā bhēttavva-saṁghaō tama-ṇivahō</l>
        </lg>
        <lg type="stanza" n="30">
          <l>vahaï va mahi-ala-bhariō<caesura/> ṇōllēï va pacchaō dharēi va puraō</l>
          <l>pēllēi va pāsa-gaō<caesura/> garuāi va uvari-saṁṭhiō tama-ṇivahō</l>
        </lg>
        <lg type="stanza" n="31">
          <l>dīsaï a timira-miliō<caesura/> kasaṇa-silā-bhiṇṇa-salila-sībhara-dhavalō</l>
          <l>thōummillanta-disō<caesura/> uaantaria-taṇuō sasi-arujjōō</l>
        </lg>
        <lg type="stanza" n="32">
          <l>dīsaï jua-kkhaammi va<caesura/> mahi-ala-para-bhāa-sasi-arāhaa-timirā</l>
          <l>ṇivvaḍia-dhūma-huavaha<caesura/>-ḍajjhanta-samudda-saṁṇihā puvva-disā</l>
        </lg>
        <lg type="stanza" n="33">
          <l>ṇavari a acchālōā<caesura/> uaa-giri-kkhalia-bahala-jōṇhā-ṇivahā</l>
          <l>jāā paṇaṭṭha-timirā<caesura/> muddha-miaṅka-paripaṇḍulā puvva-disā</l>
        </lg>
        <lg type="stanza" n="34">
          <l>ṇava-kamalōara-ambaṁ<caesura/> kēsara-sōmāra-saṁgalanta-maūhaṁ</l>
          <l>viralēi samāsaṇṇaṁ<caesura/> ṇīsēsēi timiraṁ ṇa tā sasi-bimbaṁ</l>
        </lg>
        <lg type="stanza" n="35">
          <l>tō uaa-sihara-miliaṁ<caesura/> jāaṁ uppusia-timira-dhavala-cchāaṁ</l>
          <l>ia-hutta-ṭṭhia-sura-gaa<caesura/>-danta-cchēa-parimaṇḍalaṁ sasi-bimbaṁ</l>
        </lg>
        <lg type="stanza" n="36">
          <l>ṇavari a sasi-ara-ṇisuḍhia<caesura/>-vivalāia-timira-kalusa-tārā-ṇivahaṁ</l>
          <l>jāaṁ bahu-kusumōtthaa<caesura/>-silā-alāāra-saṁṇihaṁ gaaṇa-alaṁ</l>
        </lg>
        <lg type="stanza" n="37">
          <l>dara-milia-canda-kiraṇā<caesura/> dara-dhuvvanta-timira-kkhaüriālōā</l>
          <l>dara-pāaḍa-taṇu-viḍavā<caesura/> dara-baddha-cchāhi-maṇḍalā hōnti dumā</l>
        </lg>
        <lg type="stanza" n="38">
          <l>hōi ṇaha-laṅghaṇa-sahaṁ<caesura/> jāa-tthāma-kiraṇāhaükkhaa-timiraṁ</l>
          <l>vialia-muddha-sahāaṁ<caesura/> jaraḍhāanta-dhavalaṁ ṇisāara-bimbaṁ</l>
        </lg>
        <lg type="stanza" n="39">
          <l>taha-parisaṁṭhia-sēlaṁ<caesura/> vitthiṇṇa-disaṁ tahujjua-ṇaï-ppavahaṁ</l>
          <l>khantūṇa va ukkiṇṇaṁ<caesura/> sasiṇā tama-saṁcaaṁ puṇō vi mahi-alaṁ</l>
        </lg>
        <pb n="79"/>
        <lg type="stanza" n="40">
          <l>bahalammi vi tama-ṇivahē<caesura/> ṇivvālēūṇa saccavia-rūvāō</l>
          <l>aṇubandhanti sasi-arā<caesura/> ghēttuṁ ṇa caanti pāava-cchāāō</l>
        </lg>
        <lg type="stanza" n="41">
          <l>ṇavara karālēi sasī<caesura/> muha-parihaṭṭaṇa-samūsasanta-dala-uḍaṁ</l>
          <l>avaḍicchiēkkamēkkā<caesura/> visaaṁ phālēnti mahuara ccia kumuaṁ</l>
        </lg>
        <lg type="stanza" n="42">
          <l>pusiō ṇu ṇiravasēsaṁ<caesura/> samaaṁ thōra-kara-pēlliō ṇu virāō</l>
          <l>ōtthaïō ṇu samattō<caesura/> sasiṇā pīō ṇu ṇiddaaṁ tama-ṇivahō</l>
        </lg>
        <lg type="stanza" n="43">
          <l>maṁsala-cikkhilla-ṇihaṁ<caesura/> hattha-ggējjhaṁ va maïlia-disā-akkaṁ</l>
          <l>khantūṇa va tama-ṇivahaṁ<caesura/> candujjōēṇa khaüriaṁ va ṇaha-alaṁ</l>
        </lg>
        <lg type="stanza" n="44">
          <l>bhiṇṇa-tama-duddiṇāiṁ<caesura/> viḍavantara-virala-paḍia-canda-karāiṁ</l>
          <l>thōa-suhālōāiṁ<caesura/> paaḍanti va muddha-pallavāi vaṇāiṁ</l>
        </lg>
        <lg type="stanza" n="45">
          <l>parimalia-dduma-kusumā<caesura/> uahutta-disā-gaïnda-maa-ṇīsandā</l>
          <l>ṇivviṭṭha-paṅkaa-vaṇā<caesura/> ōvagganti kumuōarāi mahuarā</l>
        </lg>
        <lg type="stanza" n="46">
          <l>hōi ṇirāaa-lambō<caesura/> gavakkha-paḍiō disā-gaassa va sasiṇō</l>
          <l>kasaṇa-maṇi-kuṭṭima-alē<caesura/> gēṇhantō sara-jalaṁ va kara-pabbhārō</l>
        </lg>
        <lg type="stanza" n="47">
          <l>dīsanti gaa-ula-ṇihē<caesura/> sasi-dhavala-maïnda-vidduē tama-ṇivahē</l>
          <l>bhavaṇa-cchāhi-samūhā<caesura/> dīhā ṇīsaria-kaddama-paa-cchāā</l>
        </lg>
        <lg type="stanza" n="48">
          <l>taṁsuṇṇamanta-bimbō<caesura/> jālantara-ṇiggaōsaranta-maūhā</l>
          <l>bhiṇṇa-vivarandhaārō<caesura/> bhagga-cchāhi-pasarō vilaggaï candō</l>
        </lg>
        <lg type="stanza" n="49">
          <l>vicchaḍḍia-cuṇṇa-ṇihā<caesura/> āvīaṁsua-visēsiabbha-cchāā</l>
          <l>viaḍa-gavakkhōvaïā<caesura/> dīvujjōa-miliā kilimmaï jōṇhā</l>
        </lg>
        <lg type="stanza" n="50">
          <l>pariṇāma-darummillaṁ<caesura/> ōvattēavva-bahala-jōṇhā-bhariaṁ</l>
          <pb n="80"/>
          <l>thōa-tthōa-maüliaṁ<caesura/> bhara-vitthāria-dalaṁ va vēvaï kumuaṁ</l>
        </lg>
        <lg type="stanza" n="51">
          <l>pavaṇāampia-siharā<caesura/> gaōṇiattanta-viḍava-vihua-cchāā</l>
          <l>sasi-kiraṇa-parikkhittā<caesura/> jōṇhā-vēa-vaḍiā pavanti va rukkhā</l>
        </lg>
        <lg type="stanza" n="52">
          <l>gharamaṇi-maūha-bhiṇṇō<caesura/> salilāhaa-bahala-candaṇa-rasa-cchāō</l>
          <l>uddēsullalia-tamō<caesura/> dīsaï vivara-visamō vva jōṇhā-ṇivahō</l>
        </lg>
        <lg type="stanza" n="53">
          <l>vialia-ṇiaa-cchāaṁ<caesura/> jāaṁ jōṇhā-parippavanta-miaṅkaṁ</l>
          <l>vicchūḍhavva-maūhaṁ<caesura/> avibhāvia-saṇha-tāraaṁ gaaṇa-alaṁ</l>
        </lg>
        <lg type="stanza" n="54">
          <l>ṇivvaḍia-tuṅga-siharā<caesura/> dhavalā dīsanti diṭṭha-mahi-ala-bandhā</l>
          <l>ṇaha-majjha-ṭṭhia-sasahara<caesura/>-vōcchiṇṇa-cchāhi-maṇḍalā dharaṇiharā</l>
        </lg>
        <lg type="stanza" n="55">
          <l>vivaraṁ ti pariharijjaï<caesura/> bahala-duma-cchāhi-maṇḍalāgaa-timiraṁ</l>
          <l>ōcchundaï vīsatthaṁ<caesura/> jōṇhā-ṇivaha-bhariaṁ thalaṁ miva vivaraṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="56">
            <l>ia vammaha-jaggāvia<caesura/>-tīra-visūranta-ṇivvalia-cakkāē</l>
            <l>jāammi maüliuppala<caesura/>-dukkha-pahuppanta-mahuarammi paōsē</l>
          </lg>
          <lg type="stanza" n="57">
            <l>vammaha-paravvasāiṁ<caesura/> rāmāgamaṇa-parivaḍḍhiāvēāiṁ</l>
            <l>ahilakkhanti muanti a<caesura/> raï-vāvāraṁ vilāsiṇī-hiaāiṁ</l>
          </lg>
        </lg>
        <lg type="stanza" n="58">
          <l>laddha-galantāsāaṁ<caesura/> āvēa-vihiṇṇa-vammahullalia-suhaṁ</l>
          <l>chiṇṇa-ghaḍijjanta-rasaṁ<caesura/> ṇāvajjhaï daïa-cumbaṇaṁ juvaīṇaṁ</l>
        </lg>
        <lg type="stanza" n="59">
          <l>vēvaï sasaï kilimmaï<caesura/> saaṇē āmuaï ṇīsahō aṅgāiṁ</l>
          <l>ṇa viṇajjaï kiṁ bhīō<caesura/> ō maaṇa-paravvasō vilāsiṇi-satthō</l>
        </lg>
        <lg type="stanza" n="60">
          <l>piaama-vacchēsu vaṇē<caesura/> ōvaïa-disā-gaïnda-dantullihiē</l>
          <l>vēvaï daṭṭhūṇa ciraṁ<caesura/> saṁbhāvia-samara-kāarō juaï-jaṇō</l>
        </lg>
        <pb n="81"/>
        <lg type="stanza" n="61">
          <l>suraa-suhaddha-maüliaṁ<caesura/> bhamara-darakkanta-mālaī-maüla-ṇihaṁ</l>
          <l>sāhaï samaruppēsaṁ<caesura/> uppitthummilla-tāraaṁ ṇaaṇa-juaṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="62">
            <l>aha sasi-jaṇiāmōē<caesura/> maa-parivaḍḍhia-piāhisāraṇa-sōkkhē</l>
            <l>maaṇummūlia-māṇē<caesura/> rāa-parāhīṇa-raï-suhammi paōsē</l>
          </lg>
          <lg type="stanza" n="63">
            <l>valaï a dūmia-kuviō<caesura/> avasāia-hirisiō aīi sarīraṁ</l>
            <l>sasaï a cumbia-suhiō<caesura/> maa-pāaḍia-hiaō vilāsiṇi-satthō</l>
          </lg>
        </lg>
        <lg type="stanza" n="64">
          <l>rōsa-pusiāharāṇaṁ<caesura/> daïa-balāmōli-cumbaṇa-paruṇṇāṇaṁ</l>
          <l>ṇivvalia-maṇṇu-garuaṁ<caesura/> haraï parā-hutta-jampiaṁ juaīṇaṁ</l>
        </lg>
        <lg type="stanza" n="65">
          <l>ahisāraṇaṁ ṇa gēṇhaï<caesura/> ṇa saṁṭhavēi alaaṁ ṇa pucchaï dūiṁ</l>
          <l>candālōa-paḍihaō<caesura/> vēvaï mūḍha-hiaō vilāsiṇi-satthō</l>
        </lg>
        <lg type="stanza" n="66">
          <l>avamaṇṇia-rāma-kahaṁ<caesura/> jahā-pura-paaṭṭa-juaï-jaṇa-vāvāraṁ</l>
          <l>sōhaï raaṇiarāṇaṁ<caesura/> āsaṅghia-dahamuhaṁ paōsāgamaṇaṁ</l>
        </lg>
        <lg type="stanza" n="67">
          <l>pia-pāsāhi ṇiattō<caesura/> samuhaṁ aliaṁ pi jaṁ bhaṇaï dūi-jaṇō</l>
          <l>taṁ cia kāmiṇi-satthō<caesura/> dūmēntiṁ pi bahusō ṇiattēi kahaṁ</l>
        </lg>
        <lg type="stanza" n="68">
          <l>saaṇēsu paṇaa-kalahē<caesura/> samuha-ṇisaṇṇa-pia-vēlavijjantīhiṁ</l>
          <l>parivattiuṁ ṇa caïaṁ<caesura/> ṇavaraṁ ṇaaṇēsu vialiaṁ bāha-jalaṁ</l>
        </lg>
        <lg type="stanza" n="69">
          <l>aṇuṇaa-khaṇa-laddha-suhē<caesura/> puṇō vi saṁbharia-maṇṇu-dūmia-vihalē</l>
          <l>hiaē māṇavaīṇaṁ<caesura/> cirēṇa paṇaa-garuō pasammaï rōsō</l>
        </lg>
        <lg type="stanza" n="70">
          <l>alaaṁ chivaï vilakkhō<caesura/> paḍisārēï valaaṁ jamēi ṇiatthaṁ</l>
          <l>mōhaṁ ālavaï sahiṁ<caesura/> daïālōa-ṇaḍiō vilāsiṇi-satthō</l>
        </lg>
        <pb n="82"/>
        <lg type="stanza" n="71">
          <l>abbhuṭṭhaṇa-turiāṇaṁ<caesura/> sōhaï daïōvaūhaṇa-virāāṇaṁ</l>
          <l>asamatta-maṇḍaṇāṇaṁ<caesura/> tahēa saaṇa-gamaṇaṁ vilāsavaīṇaṁ</l>
        </lg>
        <lg type="stanza" n="72">
          <l>avasāia-diṇṇa-suhō<caesura/> sahīhi thira-diṭṭhi-ṇihua-vāria-viḍiō</l>
          <l>hittha-hiaō muṇijjaï<caesura/> piēhi alia-kuviō vilāsiṇi-satthō</l>
        </lg>
        <lg type="stanza" n="73">
          <l>saha vaḍḍhiaṁ sahiṁ miva<caesura/> vaḍḍhantiṁ piaamāhisāraṇa-vigghē</l>
          <l>vārēi cirēṇa maō<caesura/> lajjaṁ vicchuhaï vammahō ccia paḍhamaṁ</l>
        </lg>
        <lg type="stanza" n="74">
          <l>sahi-aṇa-hatthāhi muhaṁ<caesura/> dara-raïa-visēsaaṁ samakkhēttūṇa</l>
          <l>juvaīhi valia-visamaṁ<caesura/> appāhijjaï sasaṁbhamaṁ dūi-jaṇō</l>
        </lg>
        <lg type="stanza" n="75">
          <l>aṇṇaṁ sahi-aṇa-puraō<caesura/> appāhēntō a aṇṇahā dūi-jaṇaṁ</l>
          <l>jampaï vimukka-dhīraṁ<caesura/> aṇṇaṁ cia daïa-daṁsaṇē juvaï-jaṇō</l>
        </lg>
        <lg type="stanza" n="76">
          <l>kaha vi samuhāṇiaṅkē<caesura/> kaha kaha vi valanta-cumbiōvatta-muhē</l>
          <l>dēi khalantullāvē ṇava-vahu-satthē visūria-raaṁ pi dhiiṁ</l>

        </lg>
        <lg type="stanza" n="77">
          <l>sāsaï vimukka-māṇō<caesura/> bahalubbhiṇṇa-pulaüggamēṇa piāṇaṁ</l>
          <l>puraō-hutta-ṇisaṇṇō<caesura/> gaōṇiatta-hiaō vilāsiṇi-satthō</l>
        </lg>
        <lg type="stanza" n="78">
          <l>ṇa piaï diṇṇaṁ pi muhaṁ<caesura/> ṇa paṇāmēi aharaṁ ṇa mōēi balā</l>
          <l>kaha vi paḍivajjaï raaṁ<caesura/> paḍhama-samāgama-paraṁmuhō juvaï-jaṇō</l>
        </lg>
        <lg type="stanza" n="79">
          <l>avalambijjaü dhīraṁ<caesura/> ṇa a sō ēhii ihuggaē vi paōsē</l>
          <l>ia dūīhi tulijjaï<caesura/> paḍhamāṇia-piaamō vilāsiṇi-satthō</l>
        </lg>
        <lg type="stanza" n="80">
          <l>dēi vilāsavaīṇaṁ<caesura/> suhē a dukkhē a pāaḍia-sabbhāvā</l>
          <pb n="83"/>
          <l>aṇavēkkhia-lajjāiṁ<caesura/> sahi vva vīsattha-jampiāi pasaṇṇā</l>
        </lg>
        <lg type="stanza" n="81">
          <l>candujjōēṇa maō<caesura/> maēṇa candāavō ṇu vaḍḍhia-pasarō</l>
          <l>dōhi vi tēhi ṇu maaṇō<caesura/> maaṇēṇa ṇu dō vi tē ṇiā aïbhūmiṁ</l>
        </lg>
        <lg type="stanza" n="82">
          <l>canda-arēṇa paōsē<caesura/> ṇijjaï maaṇēṇa mahu-maēṇa a samaaṁ</l>
          <l>dūraṁ dūrārūḍhō<caesura/> juvaīṇa piēsu bahu-rasō aṇurāō</l>
        </lg>
        <trailer>ia dasamō āsāsaō</trailer>
      </div>
      <pb n="84"/>
      <div type="canto" n="11">
        <head>ēārahō āsāsaō</head>
        <lg type="kulaka">
          <label>juggaaṁ</label>
          <lg type="stanza" n="1">
            <l>ia paḍisāria-candē<caesura/> dūrukkhaṇḍia-ṇisā-paatta-virāmē</l>
            <l>cittavia-kāmiṇi-aṇē<caesura/> jāma-cchēa-visamaṁ gaammi paōsē</l>
          </lg>
          <lg type="stanza" n="2">
            <l>dīhaṁ rakkhasa-vaïṇā<caesura/> cintā rēavia-dhīra-dāvia-hiaaṁ</l>
            <l>dasahi vi muhēhi samaaṁ<caesura/> ālōia-suṇṇa-dasa-disaṁ ṇīsasiaṁ</l>
          </lg>
        </lg>
        <lg type="stanza" n="3">
          <l>cintēi sasaï jūraï<caesura/> bāhuṁ paripusaï dhuṇaï muha-saṁghāaṁ</l>
          <l>hasaï pariōsa-suṇṇaṁ<caesura/> sīā-ṇippasara-vammahō dahavaaṇō</l>
        </lg>
        <lg type="stanza" n="4">
          <l>bahu-maṇṇaï vaccha-aḍaṁ<caesura/> hīrantuvvatta-jaṇaa-taṇaāliddhaṁ</l>
          <l>ṇindaï a vaaṇa-ṇivahaṁ<caesura/> appatta-piā-muhāmaa-rasāsāaṁ</l>
        </lg>
        <lg type="stanza" n="5">
          <l>paḍirumbhantassa vi sē<caesura/> bhagga-ṇiatta-parisaṁṭhavia-bhijjantē</l>
          <l>visamuddhāia-kampē<caesura/> hiaē ullalaï alahuammi vi dhīraṁ</l>
        </lg>
        <lg type="stanza" n="6">
          <l>tō sē visamuvvattia<caesura/>-virala-pasāria-karaṅguli-dara-tthaïaṁ</l>
          <l>khaliaṁ aṁsammi muhaṁ<caesura/> viambhiāāsa-galia-bāhuppīḍaṁ</l>
        </lg>
        <lg type="stanza" n="7">
          <l>visamuggāhia-mahuraṁ<caesura/> dūmia-danta-vvaṇāhara-parikkhaliaṁ</l>
          <l>āaṇṇēi piāṇaṁ<caesura/> valanta-hiaāvahīriaṁ jaa-saddaṁ</l>
        </lg>
        <lg type="stanza" n="8">
          <l>āmuaï mahaï saaṇaṁ<caesura/> maggaï raaṇi-viramaṁ juucchaï diasaṁ</l>
          <l>ṇīi ṇiattēi puṇō<caesura/> raï-lambhōvāa-maggaṇāura-hiaō</l>
        </lg>
        <lg type="stanza" n="9">
          <l>pacchāantassa vi sē<caesura/> bahusō hiaa-ṭṭhiō piāṇa vi puraō</l>
          <l>samaaṁ muha-ṇivahammi vi<caesura/> sīāmaïō paaṭṭaï samullāvō</l>
        </lg>
        <pb n="85"/>
        <lg type="stanza" n="10">
          <l>taṁ pulaïammi pēcchaï<caesura/> ullāvantō a tīa gēṇhaï gōttaṁ</l>
          <l>ṭhāi a tassa samaaṇē<caesura/> aṇṇammi vi cintiammi sa ccia hiaē</l>
        </lg>
        <lg type="stanza" n="11">
          <l>sāhaï sē saṁtāvaṁ<caesura/> vāsa-haraddhanta-visama-puñjia-kusumō</l>
          <l>āaa-ṇīsāsa-haō<caesura/> kilinta-sagga-taru-pallavō uvaārō</l>
        </lg>
        <lg type="stanza" n="12">
          <l>dēha-pariṇāha-viaḍē<caesura/> valaï bharōvvatta-dalia-pāsaddhantē</l>
          <l>dūrōṇāmia-majjhē<caesura/> visamaṁ bhūmi-saaṇē pahōlira-hatthō</l>
        </lg>
        <lg type="stanza" n="13">
          <l>dakkhiṇṇa-mētta-diṇṇō<caesura/> jaṇaa-suā-hutta-hiaa-diṇṇukkaṇṭhō</l>
          <l>ullalaï khaṇa-vilakkhō<caesura/> ṇiaantēura-muhēsu sē muha-ṇivahō</l>
        </lg>
        <lg type="stanza" n="14">
          <l>jā aṇṇēṇa hasantō<caesura/> gamēi ummaccharaṁ vilāsiṇi-satthaṁ</l>
          <l>tā dūsaha-saṁtāvaṁ<caesura/> aṇṇaṁ sē sōa-dummaṇaṁ hōi muhaṁ</l>
        </lg>
        <lg type="stanza" n="15">
          <l>ṇiuṇa-hasiāṇuviddhaṁ<caesura/> sīā-lambhāvahāraṇa-visaṁvāaṁ</l>
          <l>suṇaï ṇa lakkhēi phuḍaṁ<caesura/> aṇṇa-viiṇṇa-hiaō piāṇa dahamuhō</l>
        </lg>
        <lg type="stanza" n="16">
          <l>īsā-macchara-garuē<caesura/> sāhikkhēva-parivaḍḍhiōvālambhē</l>
          <l>kaha kaha vi gamēi khaṇaṁ<caesura/> vilakkha-hasiēhi kāmiṇi-samullāvē</l>
        </lg>
        <lg type="stanza" n="17">
          <l>tassa paḍiruddha-sēsaṁ<caesura/> bāhōtthaa-kaṇṭha-visama-paa-ṇikkhēvaṁ</l>
          <l>saṅkijjaï vimaṇāhiṁ<caesura/> phuḍaṁ ṇa ṇajjaï piāhi gōtta-kkhaliaṁ</l>
        </lg>
        <lg type="stanza" n="18">
          <l>kaha vi ṭhavēi dahamuhō<caesura/> kiṁ ti aṇālavia-mōha-diṇṇālāvaṁ</l>
          <l>daïāhi galia-bāhaṁ<caesura/> rōsa-ṇiruttara-pulōiaṁ appāṇaṁ</l>
        </lg>
        <lg type="stanza" n="19">
          <l>aṇahiaō vi piāṇaṁ<caesura/> ummaccha-pasāriagghavia-huṁkāraṁ</l>
          <l>ahiṇandaï dahavaaṇō<caesura/> samatta-ṇivvēlliāharōṭṭha-pulaïaṁ</l>
        </lg>
        <lg type="stanza" n="20">
          <l>duccintiāvaēsaṁ<caesura/> piāhi ummaccha-saṁbhama-kaālōaṁ</l>
          <l>hasaï khaṇaṁ appāṇaṁ<caesura/> aṇahiaa-visajjiāsaṇa-ṇiattantaṁ</l>
        </lg>
        <lg type="stanza" n="21">
          <l>taha sa gaō aïbhūmiṁ<caesura/> jaha ṇa viṇijjantaṇaṁ piāhi ṇa ṇāō</l>
          <pb n="86"/>
          <l>ṇa a ṇāūṇa ṇa hasiō<caesura/> ṇa a hasiūṇa aṇusōiuṁ ṇa a tiṇṇō</l>
        </lg>
        <lg type="stanza" n="22">
          <l>cintēuṁ ca paüttō<caesura/> avahōvāsa-pasaranta-ṇīsāsa-haaṁ</l>
          <l>dōsu ṇimēūṇa samaṁ<caesura/> ēkkaṁ āsaṇṇa-muha-kavōlēsu karaṁ</l>
        </lg>
        <lg type="stanza" n="23">
          <l>aṅkāgaaṁ sahijjaï<caesura/> paōsa-raï-viggha-saṅkiēṇa kaï-balaṁ</l>
          <l>taṁ kassa vi sōatthaṁ<caesura/> valaï aladdha-suraaṁ mahaṁ cia hiaaṁ</l>
        </lg>
        <lg type="stanza" n="24">
          <l>kiṁ bhua-vivara-pahōlira<caesura/>-saṁkhōha-pphiḍia-gahia-kaḍḍhia-ṇihaaṁ</l>
          <l>atthakkāsaṇṇa-ṭhiaṁ<caesura/> ṇipphala-caḍula-muhalaṁ malēmi kaï-balaṁ</l>
          <!-- Goldschmidt thiaṁ ṇṇipphala!-->
        </lg>
        <lg type="stanza" n="25">
          <l>ō sasi-karāhaümmilla-lōaṇandōlamāṇa-bāha-taraṁgaṁ</l>

          <l>āsāēmi kaa-ggaha<caesura/>-ṇiruttaruttāṇiāṇaṇaṁ jaṇaa-suaṁ</l>
        </lg>
        <lg type="stanza" n="26">
          <l>kaha viraha-ppaḍiūlā<caesura/> hōhii samuha-hiaā païmmi uvagaē</l>
          <l>ṇēcchaï iarā vi sasiṁ<caesura/> kiṁ uṇa diṭṭhammi diṇaarammi kamaliṇī</l>
        </lg>
        <lg type="stanza" n="27">
          <l>abbhatthaṇaṁ ṇa gēṇhaï<caesura/> tīraï tihuaṇa-sirīa vi ṇa lōhēuṁ</l>
          <l>ṇa gaṇēi sarīra-vahaṁ<caesura/> kaha maṇṇē hōjja jāṇaī sāṇuṇaā</l>
        </lg>
        <lg type="stanza" n="28">
          <l>paï-māhappa-ṇisaṇṇā<caesura/> avamaṇṇia-sēsa-sappurisa-sōḍīrā</l>
          <l>jaï ṇavara hōjja va vasā<caesura/> lua-rāhava-sīsa-daṁsaṇā jaṇaa-suā</l>
        </lg>
        <lg type="stanza" n="29">
          <l>addiṭṭha-lajjaṇijjō<caesura/> bhagga-parittāṇa-vialiāsā-bandhē</l>
          <l>avasō abandhu-lahuō<caesura/> bhaēṇa ṭhii-bhaṅga-sāhasaṁ kuṇaï jaṇō</l>
        </lg>
        <lg type="stanza" n="30">
          <l>ṇavari a ṇaṁ khēālasa<caesura/>-jimbhāanta-valiuddha-muha-saṁghāaṁ</l>
          <l>bhumaā-bhaṅgāṇattō<caesura/> samaaṁ pāsēsu pariaṇō allīṇō</l>
        </lg>
        <lg type="stanza" n="31">
          <l>tō ēkka-hiaa-guṇiaṁ<caesura/> dasahi vi samaaṁ muhēhi appāhēuṁ</l>
          <l>ṇa pahuppaï dahavaaṇō<caesura/> cira-kaṅkhia-lambha-gabbhiṇakkhara-garuaṁ</l>
        </lg>
        <pb n="87"/>
        <lg type="stanza" n="32">
          <l>aṇṇēṇa samāraddhaṁ<caesura/> vaaṇaṁ aṇṇēṇa harisa-gahia-pphiḍiaṁ</l>
          <l>aṇṇēṇa addha-bhaṇiaṁ<caesura/> muhēṇa aṇṇēṇa sē kaha vi ṇimmaviaṁ</l>
        </lg>
        <lg type="stanza" n="33">
          <l>tō uggāhia-sōaṁ<caesura/> tēṇa bhaṇantēṇa muha-pahōlira-dhūmaṁ</l>
          <l>saṁtāviēkka-hiaaṁ<caesura/> dasa-kaṇṭha-kkhalia-palahuaṁ ṇīsasiaṁ</l>
        </lg>
        <lg type="stanza" n="34">
          <l>āhāsaï a ṇisiarē<caesura/> āṇā-sama-kāla-diṇṇa-paḍisaṁlāvē</l>
          <l>mahi-ṇimiōhaa-kara-ala<caesura/>-taṁsa-ṭṭhia-tia-bharuṇṇamia-dēhaddhē</l>
        </lg>
        <lg type="stanza" n="35">
          <l>taṁ māā-ṇimmaviaṁ<caesura/> riu-daṁsaṇa-visama-valia-ṇiccala-ṇaaṇaṁ</l>
          <l>dāvēha kaṇṭha-rahiaṁ<caesura/> sīāi viōa-paṇḍuraṁ rāma-siraṁ</l>
        </lg>
        <lg type="stanza" n="36">
          <l>tō amarisa-mēlāvia<caesura/>-bhumaüggāhia-taraṁgia-ṇilāḍa-aḍaṁ</l>
          <l>chiṇṇāṇiaṁ va taṁ cia<caesura/> tāhē ccia tēhi ṇimmiaṁ rāma-siraṁ</l>
        </lg>
        <lg type="stanza" n="37">
          <l>saṁpatthiā a saṁbhama<caesura/>-calaṇōvaḍaṇa-visamuṭṭhiā pamaa-vaṇaṁ</l>
          <l>kaha vi samattappāhia<caesura/>-dahavaaṇāṇatti-vāvaḍā raaṇiarā</l>
        </lg>
        <lg type="stanza" n="38">
          <l>pattā a phuḍia-maṇi-aḍa<caesura/>-vivaruṭṭhia-salila-baddha-paṅkaa-maülaṁ</l>
          <l>pavaṇa-sua-bhagga-pāava<caesura/>-bhaṅguggaa-bāla-kisalaaṁ pamaa-vaṇaṁ</l>
        </lg>
        <lg type="kulaka">
          <label>āikulaaṁ</label>
          <lg type="stanza" n="39">
            <l>pēcchanti a saï-saṁṭhia<caesura/>-vaaṇa-visaṁvaïa-thaṇa-ṇisaṇṇa-kara-alaṁ</l>
            <l>dahavaaṇāgama-saṅkia<caesura/>-paa-sadduppittha-lōaṇaṁ jaṇaa-suaṁ</l>
          </lg>
          <lg type="stanza" n="40">
            <l>piaama-sahattha-pēsia<caesura/>-maṇi-suṇṇaïa-siḍhiladdha-vēṇī-bandhaṁ</l>
            <l>dhōa-kaladhōa-paṇḍura<caesura/>-paḍanta-bāha-pahaüṇṇaa-tthaṇa-alasaṁ</l>
          </lg>
          <lg type="stanza" n="41">
            <l>ajamia-pamhala-vēṇiṁ<caesura/> bāha-jala-pahāviālaōtthaïa-muhiṁ</l>
            <l>rasaṇā-suṇṇa-ṇiambaṁ<caesura/> vicchaḍḍia-maṇḍaṇagghavia-lāvaṇṇaṁ</l>
          </lg>
          <pb n="88"/>
          <lg type="stanza" n="42">
            <l>thōa-maüāaa-ṭṭhia<caesura/>-piaama-gaa-hiaa-suṇṇa-ṇiccala-ṇaaṇaṁ</l>
            <l>kaï-bala-saddāaṇṇaṇa<caesura/>-bāha-taraṁga-parighōlamāṇa-paharisaṁ</l>
          </lg>
          <lg type="stanza" n="43">
            <l>īsi-raa-bhiṇṇa-pāḍala<caesura/>-vasuāa-ppharusa-bāha-bindu-ṭṭhāṇaṁ</l>
            <l>vicchaḍḍia-paridhūsara<caesura/>-ṇiaa-sahāva-parisaṁṭhiāhara-rāaṁ</l>
          </lg>
          <lg type="stanza" n="44">
            <l>vaaṇaṁ samuvvahantaṁ<caesura/> ōlugga-kaōla-ṇivvalantāāmaṁ</l>
            <l>asamatta-kalā-dīhaṁ<caesura/> kaï-diahāsaṇṇa-pūriavvaṁ va sasiṁ</l>
            <!--pūriavvaṁ corrected by GS, puriavvaṁ in main text !-->
          </lg>
          <lg type="stanza" n="45">
            <l>dēha-cchavi-ṇivvaliē<caesura/> bhiṇṇa-daruvvatta-rōaṇā-sacchāē</l>
            <l>bhūsaṇa-bandhaṇa-maggē<caesura/> lakkhijjanta-taliṇattaṇē vahamāṇaṁ</l>
          </lg>
          <lg type="stanza" n="46">
            <l>daṭṭhavva-caḍula-ṇaaṇaṁ<caesura/> uvaūhaṇa-lālasa-pphuria-bāhu-laaṁ</l>
            <l>āsaṇṇa-ṭṭhia-daïaṁ<caesura/> rasēṇa ēkka-saaṇammi va visūrantiṁ</l>
          </lg>
          <lg type="stanza" n="47">
            <l>dūsaha-miaṅka-daṁsaṇa<caesura/>-duuṇaarukkaṇṭha-ṇīsaha-ṇisaṇṇaṅgiṁ</l>
            <l>gaa-jīvia-parisaṅkia<caesura/>-ṇisiari-hattha-parimaṭṭha-ṇiccala-hiaaṁ</l>
          </lg>
          <lg type="stanza" n="48">
            <l>hatthēṇa bāha-garuia<caesura/>-dūra-palambālaōtthaēṇa vahantiṁ</l>
            <l>pia-pēsiaṅgulīaa<caesura/>-maṇi-ppahā-pāaḍēkka-pāsaṁ va muhaṁ</l>
          </lg>
          <lg type="stanza" n="49">
            <l>āsaṇṇa-jujjha-vimaṇaṁ<caesura/> rāma-bhuāsaṅgha-ṇiṭṭhavia-saṁtāvaṁ</l>
            <l>hiaāvalia-dahamuhaṁ<caesura/> kiṁ maṇṇē hōhii tti vimuhijjantiṁ</l>
          </lg>
          <lg type="stanza" n="50">
            <l>samuhālōaṇa-viḍiaṁ<caesura/> viḍia-ṇimilla-pia-daṁsaṇūsua-hiaaṁ</l>
            <l>ūsua-hiaümmillaṁ<caesura/> ummillōsaria-paï-muha-kilimmantiṁ</l>
          </lg>
        </lg>
        <lg type="stanza" n="51">
          <l>daṭṭhūṇa a ṇaṁ dūmia<caesura/>-hiaa-pahōlanta-saṁbharia-kāavvā</l>
          <l>allīṇā māāmaa<caesura/>-rāma-sirullaaṇa-kāarā raaṇiarā</l>
        </lg>
        <pb n="89"/>
        <lg type="stanza" n="52">
          <l>aha tēhi tīa puraō<caesura/> chēa-samuvvatta-māsa-diṇṇāvēḍhaṁ</l>
          <l>ṭhaviaṁ rāhava-vaaṇaṁ<caesura/> lua-majjha-vilagga-vāma-hatthaṁ ca dhaṇuṁ</l>
        </lg>
        <lg type="stanza" n="53">
          <l>ālōiē visaṇṇā<caesura/> uvaṇijjantammi vēviuṁ āḍhattā</l>
          <l>sīā raaṇiarēhiṁ<caesura/> rāma-siraṁ ti bhaṇiē gaa ccia mōhaṁ</l>
        </lg>
        <lg type="stanza" n="54">
          <l>paḍiā a hattha-siḍhilia<caesura/>-ṇirōha-paṇḍara-samūsasanta-kavōlā</l>
          <l>pēllia-vāma-paōhara<caesura/>-visamuṇṇaa-dāhiṇa-tthaṇī jaṇaa-suā</l>
        </lg>
        <lg type="stanza" n="55">
          <l>maraṇammi bandhavāṇaṁ<caesura/> jaṇassa kiṁ hōi bandhavō ccia saraṇaṁ</l>
          <l>taha guru-sōa-kavaliā<caesura/> dharammi paḍiā vimucchiā dharaṇi-suā</l>
        </lg>
        <lg type="stanza" n="56">
          <l>ṇa kaō bāha-vimukkhō<caesura/> ṇivvaṇṇēuṁ pi ṇa caïaṁ rāma-siraṁ</l>
          <l>ṇavara-paḍivaṇṇa-mōhā<caesura/> gaa-jīvia-ṇīsahā mahimmi ṇisaṇṇā</l>
        </lg>
        <lg type="stanza" n="57">
          <l>khaṇa-ṇiccala-ṇīsāsaṁ<caesura/> jāaṁ mōhandhaāra-sāma-cchāaṁ</l>
          <l>virala-miliacchi-vattaṁ<caesura/> mucchā-hīranta-tāraaṁ tīa muhaṁ</l>
        </lg>
        <lg type="stanza" n="58">
          <l>visaria-viōa-dukkhaṁ<caesura/> takkhaṇa-pabbhaṭṭha-rāma-maraṇāāsaṁ</l>
          <l>jaṇaa-taṇaāi ṇavaraṁ<caesura/> laddhaṁ mucchā-ṇimīliacchīa suhaṁ</l>
        </lg>
        <lg type="stanza" n="59">
          <l>thaṇa-pariṇāhōtthaïē<caesura/> tīē hiaammi paaṇuaṁ pi ṇa diṭṭhaṁ</l>
          <l>dīhaṁ pi samūsasiaṁ<caesura/> sūijjaï ṇavara vēvirē aharōṭṭhē</l>
        </lg>
        <lg type="stanza" n="60">
          <l>aparipphuḍa-ṇīsāsā<caesura/> tō sā mōha-viramē vi ṇīsaha-paḍiā</l>
          <l>aṇuvajjha-bāha-garuia<caesura/>-dukkha-samuvvūḍha-tāraaṁ ummillā</l>
        </lg>
        <lg type="kulaka">
          <label>kulaaṁ 4</label>
          <lg type="stanza" n="61">
            <l>pēcchaï a sarahasōharia-maṇḍalaggāhighāa-visama-cchiṇṇaṁ</l>

            <l>dūra-dhaṇu-saṁdhiañcia<caesura/>-sara-puṅkhāliddha-sāmalaïāvaṅgaṁ</l>
          </lg>
          <pb n="90"/>
          <lg type="stanza" n="62">
            <l>ṇivvūḍha-ruhira-paṇḍura<caesura/>-maülanta-cchēa-māsa-pēllia-vivaraṁ</l>
            <l>bhajjanta-paḍia-paharaṇa<caesura/>-kaṇṭha-cchēa-dara-lagga-dhārā-cuṇṇaṁ</l>
          </lg>
          <lg type="stanza" n="63">
            <l>ṇiddaa-saṁdaṭṭāhara<caesura/>-mūlukkhitta-dara-diṭṭha-dāḍhā-hīraṁ</l>
            <l>saṁkhāa-sōṇia-ppaṅka-paḍala-pūrēnta-kasaṇa-kaṇṭha-cchēaṁ</l>

          </lg>
          <lg type="stanza" n="64">
            <l>ṇisiara-kaa-ggahāṇia<caesura/>-ṇilāḍa-aḍa-ṇaṭṭha-bhiuḍi-bhumaā-bhaṅgaṁ</l>
            <l>galia-ruhiraddha-lahuaṁ<caesura/> aṇahiaümmilla-tāraaṁ rāma-siraṁ</l>
          </lg>
        </lg>
        <lg type="stanza" n="65">
          <l>taha ṇimia ccia diṭṭhī<caesura/> mukka-kavōla-vihurō ura ccia hatthō</l>
          <l>gaa-jīvia-ṇiccēṭṭhā<caesura/> ṇavaraṁ sā mahi-alaṁ thaṇa-bharēṇa gaā</l>
        </lg>
        <lg type="stanza" n="66">
          <l>tō mucchiuṭṭhiāē<caesura/> kiṁ ēaṁ ti gaaṇē disāsu a samaaṁ</l>
          <l>suṇṇa-parighōliacchaṁ<caesura/> jāaṁ mūḍha-paridēviaṁ tīa muhaṁ</l>
        </lg>
        <lg type="stanza" n="67">
          <l>ṇivvaṇṇēūṇa a ṇaṁ<caesura/> tattō-hutta-ṭṭhiōsianta-ṇisaṇṇō</l>
          <l>kaṅkhantīa ṇa pattō<caesura/> vaaṇaṁ maraṇaṁ ca sē kaha vi appāṇō</l>
        </lg>
        <lg type="stanza" n="68">
          <l>ṇavari a pasāriaṅgī<caesura/> raa-bhariuppaha-païṇṇa-vēṇī-bandhā</l>
          <l>paḍiā ura-saṁdāṇia<caesura/>-mahi-ala-cakkalaïa-tthaṇī jaṇaa-suā</l>
        </lg>
        <lg type="stanza" n="69">
          <l>savvaṅga-ṇisaṇṇāa vi<caesura/> ṇīsēsa-kkhavia-vali-vibhaṅga-ṇirāō</l>
          <l>tīē majjha-paēsō<caesura/> thaṇa-jahaṇa-karāliō ṇa pāvaï vasuhaṁ</l>
        </lg>
        <lg type="stanza" n="70">
          <l>sahasālōa-virāaṁ<caesura/> daïa-muhē tammi sāṇusaa-daṭṭhavvē</l>
          <l>mōhaṁ gantūṇa ciraṁ<caesura/> samaaṁ bāhēṇa āgaaṁ sē hiaaṁ</l>
        </lg>
        <lg type="stanza" n="71">
          <l>tō kaha vi laddha-saṇṇā<caesura/> bāhōvaggia-kavōla-ala-saṁdaṭṭaṁ</l>
          <l>maggaï saṁgōvēuṁ<caesura/> alaaṁ tīa vihalō ṇa pāvaï hatthō</l>
        </lg>
        <pb n="91"/>
        <lg type="stanza" n="72">
          <l>āvēa-samukkhittaṁ<caesura/> tō sē khēāgamōsiantōvattaṁ</l>
          <l>paḍiaṁ ṇiaücchaṅgē<caesura/> appattaṁ cia paōharē kara-jualaṁ</l>
        </lg>
        <lg type="stanza" n="73">
          <l>mūḍha-hiaāi daṭṭhuṁ<caesura/> acaantīa samuhaṁ kaha vi rāma-siraṁ</l><!-- the change of sūḍha tō mūḍha proposed by P. Dundas !-->
          <l>taṁsōṇamanta-ṇīsaha<caesura/>-vaaṇa-cchanda-valiālaāi pulaïaṁ</l>
        </lg>
        <lg type="stanza" n="74">
          <l>paridēviuṁ paüttā<caesura/> ṇiaa-sarīra-paḍimukka-rāhava-dukkhaṁ</l>
          <l>kara-magguṭṭhia-sōṇia<caesura/>-vivaṇṇa-uṇṇaa-paōharā jaṇaa-suā</l>
        </lg>
        <lg type="stanza" n="75">
          <l>āvāa-bhaaaraṁ cia<caesura/> ṇa hōi dukkhassa dāruṇaṁ ṇivvahaṇaṁ</l>
          <l>jaṁ mahilā-bīhacchaṁ<caesura/> diṭṭhaṁ sahiaṁ ca tuha maē avasāṇaṁ</l>
        </lg>
        <lg type="stanza" n="76">
          <l>bāhuṇhaṁ tujjha urē<caesura/> jaṁ mōcchihimi tti saṁṭhiaṁ maha hiaē</l>
          <l>dhara-ṇiggamaṇa-paattaṁ<caesura/> sāhasu taṁ kammi ṇivvavijjaü dukkhaṁ</l>
        </lg>
        <lg type="stanza" n="77">
          <l>virahammi tujjha dhariaṁ<caesura/> dacchāmi tumaṁ ti jīviaṁ kaha vi maē</l>
          <l>taṁ ēsa maē diṭṭhō<caesura/> phaliā vi maṇōrahā ṇa pūrēnti mahaṁ</l>
        </lg>
        <lg type="stanza" n="78">
          <l>puhavīa hōhii paī<caesura/> bahu-purisa-visēsa-cañcalā rāa-sirī</l>
          <l>kaha tā mahaṁ cia imaṁ<caesura/> ṇīsāmaṇṇaṁ uatthiaṁ vēhavvaṁ</l>
        </lg>
        <lg type="stanza" n="79">
          <l>kiṁ ēaṁ ti palattaṁ<caesura/> visaümmillēhi lōaṇēhi a diṭṭhaṁ</l>
          <l>vialia-lajjāi maē<caesura/> hōi phuḍaṁ ṇāha tuha muhaṁ ti paruṇṇaṁ</l>
        </lg>
        <lg type="stanza" n="80">
          <l>sahiō tujjha viōō<caesura/> raaṇiarīhi samaaṁ sahīhi va vutthaṁ</l>
          <l>daṭṭhuṁ tumaṁ ti hōntaṁ<caesura/> jaï ēttāhē vi jīviaṁ vialantaṁ</l>
        </lg>
        <lg type="stanza" n="81">
          <l>jāē para-lōa-gaē<caesura/> tumammi vavasāa-mētta-suha-daṭṭhavvē</l>
          <l>harisa-ṭṭhāṇē vi mahaṁ<caesura/> ijjhaï addiṭṭha-dahamuha-vahaṁ hiaaṁ</l>
        </lg>
        <pb n="92"/>
        <lg type="stanza" n="82">
          <l>bāhaṁ ṇa dharēi muhaṁ<caesura/> āsā-bandhō vi mē ṇa rumbhaï hiaaṁ</l>
          <l>ṇavari a cintijjantē<caesura/> ṇa viṇajjaï kēṇa jīviaṁ saṁruddhaṁ</l>
        </lg>
        <lg type="stanza" n="83">
          <l>bōlīṇō maaraharō<caesura/> majjha kaēṇa maraṇaṁ pi dē paḍivaṇṇaṁ</l>
          <l>ṇivvūḍhaṁ ṇāha tumē<caesura/> ajja vi dharaï akaaṇṇuaṁ maha hiaaṁ</l>
        </lg>
        <lg type="stanza" n="84">
          <l>uggāhia rāma tumaṁ<caesura/> guṇē gaṇēūṇa purisamaïō tti jaṇō</l>
          <l>galia-mahilā-sahāvaṁ<caesura/> saṁbhariūṇa a mamaṁ ṇiattihii kahaṁ</l>
        </lg>
        <lg type="stanza" n="85">
          <l>tuha bāṇukkhaa-ṇihaaṁ<caesura/> dacchimi dahakaṇṭha-muha-ṇihāaṁ ti kaā</l>
          <l>maha bhāadhēa-valiā<caesura/> vivarā-huttā maṇōrahā palhatthā</l>
        </lg>
        <lg type="stanza" n="86">
          <l>jaṁ taṇuammi vi virahē<caesura/> pēmmāvandhēṇa saṅkaï jaṇassa jaṇō</l>
          <l>taṁ jāaṁ ṇavara imaṁ<caesura/> pēcchantīē a tārisaṁ majjha phalaṁ</l>
        </lg>
        <lg type="stanza" n="87">
          <l>tō vilavia-ṇipphandaṁ<caesura/> galanta-hiaa-parisuṇṇa-lōaṇa-jualaṁ</l>
          <l>mahuraṁ āsāsantī<caesura/> hatthuṇṇāmia-muhī bhaṇaï ṇaṁ tiaḍā</l>
        </lg>
        <lg type="stanza" n="88">
          <l>avarigaliō visāō<caesura/> akhaṇḍiā muddhaā ṇa pēcchaï pēmmaṁ</l>
          <l>mūḍhō juvaï-sahāō<caesura/> timirāhi vi diṇaarassa cintēi bhaaṁ</l>
        </lg>
        <lg type="stanza" n="89">
          <l>tihuaṇa-mūlāhāraṁ<caesura/> visaḍha-mahinda-paḍimukka-vūḍha-raṇa-dhuraṁ</l>
          <l>jāṇantī kīsa tumaṁ<caesura/> tulēsi sēsa-purisāṇumāṇēṇa païṁ</l>
        </lg>
        <lg type="stanza" n="90">
          <l>amilia-sāara-salilā<caesura/> aṇaha-ṭṭhia-mahiharā aṇuvvatta-alā</l>
          <l>rāmassa chiṇṇa-paḍiaṁ<caesura/> kaha pattiasi dharaṇī dharēi tti siraṁ</l>
        </lg>
        <lg type="stanza" n="91">
          <l>mārua-mōḍia-viḍavaṁ<caesura/> miaṅka-kiraṇa-paḍimāsa-maülia-kamalaṁ</l>
          <l>kaha hōi rāma-vaḍaṇē<caesura/> ia ṇicchāaṁ dasāṇaṇa-dharujjāṇaṁ</l>
        </lg>
        <pb n="93"/>
        <lg type="stanza" n="92">
          <l>mā ruasu pusasu bāhaṁ<caesura/> uaūhēūṇa aṁsa-pariatta-muhaṁ</l>
          <l>saṁbharia viraha-dukkhaṁ<caesura/> rōttavvaṁ dē puṇō païssa vi aṅkē</l>
        </lg>
        <lg type="stanza" n="93">
          <l>aïrā a dacchihi tumaṁ<caesura/> tuha virahōlugga-paṇḍura-muha-cchāaṁ</l>
          <l>gaa-rōsa-suhālōaṁ<caesura/> ōāria-cāva-ṇivvuaṁ dāsarahiṁ</l>
        </lg>
        <lg type="stanza" n="94">
          <l>pattihi amarisa-bhariaṁ<caesura/> harēṇa vi apatthaṇijja-kaṇṭha-cchēaṁ</l>
          <l>phuṭṭantaṁ jaï hōntaṁ<caesura/> chiṇṇaṁ pi kaa-ggahuggaaṁ rāma-siraṁ</l>
        </lg>
        <lg type="stanza" n="95">
          <l>kiṁ ti samāsasiavvē<caesura/> mujjhasi dahavaaṇa-dappa-bhaṅgupphālaṁ</l>
          <l>pēcchantī pamaa-vaṇaṁ<caesura/> rāmāṇatti-ara-pavaa-āviddha-dumaṁ</l>
        </lg>
        <lg type="stanza" n="96">
          <l>ṇihaükkhaa-sura-lōaṁ<caesura/> daria-ṇisāara-ṇihāa-palhatthantaṁ</l>
          <l>kaha tēṇa khaṇaṁ mi viṇā<caesura/> dharēi jassa bhuaṇaṁ bhua-vavaṭṭhambhaṁ</l>
        </lg>
        <lg type="stanza" n="97">
          <l>taha taṁ si gaā mōhaṁ<caesura/> mucchā-gaa-paḍia-ṇīsaha-visaṇṇaṅgī</l>
          <l>rakkhasa-māētti phuḍaṁ<caesura/> jāṇantī jaha imaṁ ahaṁ pi visaṇṇā</l>
        </lg>
        <lg type="stanza" n="98">
          <l>milia-ṇisāara-puraō<caesura/> suvēla-malaantarāla-ṇimmavia-vahē</l>
          <l>pēllia-tiūḍa-siharē<caesura/> ajja vi kiṁ tujjha rāhavē aggahaṇaṁ</l>
        </lg>
        <lg type="stanza" n="99">
          <l>maliā malaa-ṇiambā<caesura/> thalē vva caṅkammiaṁ mahōahi-salilē</l>
          <l>vutthaṁ suvēla-siharē<caesura/> ajja vi kiṁ tujjha rāhavē aggahaṇaṁ</l>
        </lg>
        <lg type="stanza" n="100">
          <l>tō agahiōvaēsā<caesura/> gaōṇiattanta-jīvia-muhijjantī</l>
          <l>tiaḍāa jaṇaa-taṇaā<caesura/> sahi-sabbhāva-sarisaṁ urammi ṇisaṇṇā</l>
        </lg>
        <lg type="stanza" n="101">
          <l>lōaṇa-vaïara-laggaṁ<caesura/> taṁsa-ṇisaṇṇāa tīa tiaḍā-vacchē</l>
          <pb n="94"/>
          <l>galiaṁ kaōla-pēllaṇa<caesura/>-pīḍijjantālaüggaaṁ bāha-jalaṁ</l>
        </lg>
        <lg type="stanza" n="102">
          <l>tō jampiuṁ paüttā<caesura/> puṇō vi atthēkka-uṭṭhia-samūsasiā</l>
          <l>ura-ghōlira-vēṇī-muha<caesura/>-thaṇa-laggugghuṭṭha-mahi-raā jaṇaa-suā</l>
        </lg>
        <lg type="stanza" n="103">
          <l>sāhasu ja ccia paḍhamaṁ<caesura/> daṭṭhūṇa ahaṁ imaṁ mahimmi ṇisaṇṇā</l>
          <l>sa ccia mōhummillā<caesura/> pēcchāmi a ṇaṁ puṇō dharēmi a jīaṁ</l>
        </lg>
        <lg type="stanza" n="104">
          <l>sahiā rakkhasa-vasahī<caesura/> diṭṭhaṁ tuha ṇāha ērisaṁ avasāṇaṁ</l>
          <l>ajja vi vaaṇijja-haaṁ<caesura/> dhūmāi ccia ṇa pajjalaï mē hiaaṁ</l>
        </lg>
        <lg type="stanza" n="105">
          <l>purisa-sarisaṁ tuha imaṁ<caesura/> rakkhasa-sarisaṁ kaaṁ ṇisāara-vaïṇā</l>
          <l>kaha tā cintia-sulahaṁ<caesura/> mahilā-sarisaṁ ṇa saṁpaḍaï mē maraṇaṁ</l>
        </lg>
        <lg type="stanza" n="106">
          <l>pavaṇa-sua-siṭṭha-turiaṁ<caesura/> iha ēntassa avalambiuṁ maha jīaṁ</l>
          <l>viraha-lahuaṁ pi rāhava<caesura/> maē jiantīa jīviaṁ tujjha hiaṁ</l>
        </lg>
        <lg type="stanza" n="107">
          <l>alaandhaāria-muhī<caesura/> samuhāgaa-kaṇṭha-bhamia-vēṇī-bandhā</l>
          <l>mōha-paḍivaṇṇa-hiaā<caesura/> dara-jampia-ṇīsahaṁ puṇō vi ṇisaṇṇā</l>
        </lg>
        <lg type="stanza" n="108">
          <l>tō phuḍia-vēṇi-bandhaṇa<caesura/>-bhaṅguggaa-visama-kēsa-palhattharaṇē</l>
          <l>paḍiā rāmōra-tthala<caesura/>-saaṇa-ṇirāsa-hiaā mahi-alucchaṅgē</l>
        </lg>
        <lg type="stanza" n="109">
          <l>tīa ṇava-pallavēṇa va<caesura/> paharāamba-vihalēṇa hatthēṇa muhaṁ</l>
          <l>parimajjiuṁ ṇa caïaṁ<caesura/> ēkka-kavōla-miliālaaṁ kaha vi kaaṁ</l>
        </lg>
        <lg type="stanza" n="110">
          <l>samuha-miliaṁ pi jāhē<caesura/> rūaṁ bāha-vihalā ṇa gēṇhaï diṭṭhī</l>
          <l>tāhē kaha kaha vi kaaṁ<caesura/> uhaa-karuppusia-lōaṇaṁ tīa muhaṁ</l>
        </lg>
        <lg type="stanza" n="111">
          <l>tō sā bhamanta-mārua<caesura/>-visama-païṇṇālaüppusia-bāha-jalā</l>
          <l>pēcchaï rāhava-vaaṇaṁ<caesura/> ṇisāarōcchuṇṇa-mahi-ala-pahōlantaṁ</l>
        </lg>
        <pb n="95"/>
        <lg type="stanza" n="112">
          <l>lakkhijjanta-visāā<caesura/> abbhahiummilla-ṇiccala-ṭṭhia-ṇaaṇā</l>
          <l>rāma-sira-baddha-lakkhā<caesura/> dhuvvaï bāhēṇa sē ṇa rumbhaï diṭṭhī</l>
        </lg>
        <lg type="stanza" n="113">
          <l>tō taṁ daṭṭhūṇa puṇō<caesura/> maraṇēkka-rasāi bāha-ṇīsāracchaṁ</l>
          <l>āucchasu maṁ ti kaaṁ<caesura/> tiaḍā-gaa-lōaṇāi dīṇa-vihasiaṁ</l>
        </lg>
        <lg type="stanza" n="114">
          <l>sahiammi rāma-virahē<caesura/> dāruṇa-hiaa-ppaḍicchiē vēhavvē</l>
          <l>sahasu gaa-ṇēha-lahuaṁ<caesura/> maha ṇillajja-maraṇaṁ imaṁ ti paruṇṇā</l>
        </lg>
        <lg type="stanza" n="115">
          <l>savvassa a ēsa gaī<caesura/> ṇa uṇō māṇuṇṇaāṇa imam avasāṇaṁ</l>
          <l>aṇusarisaṁ ti bhaṇantī<caesura/> āhantūṇa paḍiā thiraṁ thaṇa-alasaṁ</l>
        </lg>
        <lg type="stanza" n="116">
          <l>taha jīva-lajjiāē<caesura/> vilavantīa vi visāa-ṇīsaha-maüaṁ</l>
          <l>dāsarahi tti palattaṁ<caesura/> pia tti sīāi ṇa caïaṁ vāhattuṁ</l>
        </lg>
        <lg type="stanza" n="117">
          <l>aṇusōiuṁ ṇa icchaï<caesura/> ṇa dēi aṅgammi sā parammi va paharaṁ</l>
          <l>bāhaṁ muaï ṇa rumbhaï<caesura/> mariavvē laddha-paccaaṁ sē hiaaṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="118">
            <l>tō taṁ maraṇa-ṇimittē<caesura/> aṇiattanta-hiaaṁ paattā vōttuṁ</l>
            <l>tiaḍā dhuagga-kara-ala<caesura/>-dara-paḍia-paḍicchiaṅga-visamōaṇṇaṁ</l>
          </lg>
          <lg type="stanza" n="119">
            <l>jāṇaï siṇēha-bhaṇiaṁ<caesura/> mā raaṇiari tti mē juucchasu vaaṇaṁ</l>
            <l>ujjāṇammi vaṇammi a<caesura/> jaṁ surahiṁ taṁ laāṇa gēṇhaï kusumaṁ</l>
          </lg>
        </lg>
        <lg type="stanza" n="120">
          <l>kim u jīantīa tumē<caesura/> jaï aliaṁ sahi ṇa hōjja rāhava-maraṇaṁ</l>
          <l>aṇahē uṇa rahuṇāhē<caesura/> tuha mē maraṇa-vihuraṁ kilammaï hiaaṁ</l>
        </lg>
        <lg type="stanza" n="121">
          <l>cintēuṁ pi ṇa labbhaï<caesura/> jaha saṁbhāvēsi taha imaṁ jaï hōntaṁ</l>
          <l>tō dāṇi kiṁ jaṇammi va<caesura/> tumammi saṁṭhāvaṇā mahaṁ aṇurūvā</l>
        </lg>
        <pb n="96"/>
        <lg type="stanza" n="122">
          <l>saalā ṇisāara-purī<caesura/> ghara-parivāḍi-sama-ṇīharia-ruṇṇa-ravā</l>
          <l>ēkkēṇa kaā kaïṇā<caesura/> kaha hōhii aṇaha-rakkhasaṁ rahu-vaḍaṇaṁ</l>
        </lg>
        <lg type="stanza" n="123">
          <l>ṇatthi ṇihammaï rāmō<caesura/> aïrā hōhii arakkhasaṁ tēllōkkaṁ</l>
          <l>diṭṭhaṁ ti bhaṇāmi phuḍaṁ<caesura/> pattia kassa vi piō kulassa viṇāsō</l>
        </lg>
        <lg type="stanza" n="124">
          <l>uṭṭhēsu muasu sōaṁ<caesura/> pusa ēaṁ bāha-maïliaṁ thaṇa-vaṭṭhaṁ</l>
          <l>suṇasu saüṇē ṇa vaṭṭaï<caesura/> samarāhimuhē païmmi aṁsu-ṇivāō</l>
        </lg>
        <lg type="stanza" n="125">
          <l>mōttūṇa a rahuṇāhaṁ<caesura/> lajjāgaa-sēa-binduijjanta-muhō</l>
          <l>kēṇa va aṇṇēṇa kaō<caesura/> pāārantaria-ṇippahō dahavaaṇō</l>
        </lg>
        <lg type="stanza" n="126">
          <l>aïrā a dē rahu-suō<caesura/> taṇṇāantagga-hattha-maüia-pamhaṁ</l>
          <l>mōcchihi vēvantaṅguli<caesura/>-guppantukkhitta-visama-bhāaṁ vēṇiṁ</l>
        </lg>
        <lg type="stanza" n="127">
          <l>vialia-lajjā-lahuaṁ<caesura/> ēa karantassa rahuvaïmmi dharantē</l>
          <l>ṇa a taha dukkhāmi tumē<caesura/> jaha parivattammi dahamuhassa sahāvē</l>
        </lg>
        <lg type="stanza" n="128">
          <l>vāli-vaha-diṭṭha-sāraṁ<caesura/> bāṇa-galatthia-samudda-diṇṇa-thala-vahaṁ</l>
          <l>rōhia-laṅkā-valaaṁ<caesura/> mā lahuaṁ pēccha rāhavassa bhua-balaṁ</l>
        </lg>
        <lg type="stanza" n="129">
          <l>diṭṭhā si maē siviṇē<caesura/> sasi-sūrālihaṇa-sōhiummuha-paḍimā</l>
          <l>khandhuṭṭhia-sura-gaa-kaṇṇa-āla-vihua-dhavalaṁsua-dasaddhantā</l>
        </lg>
        <lg type="stanza" n="130">
          <l>diṭṭhō a mē dahamuhō<caesura/> daha-muha-parivāḍi-viaḍa-kaḍḍhaṇa-maggō</l>
          <l>kāla-daḍha-pāsa-kaḍḍhia<caesura/>-dara-ghaḍiugghaḍia-khalia-muha-saṁghāō</l>
        </lg>
        <lg type="stanza" n="131">
          <l>taṁ avalambasu dhīraṁ<caesura/> ṇāsaü saṁpaï amaṅgalaṁ jāva imaṁ</l>
          <pb n="97"/>
          <l>muṇia-paramattha-lahuī<caesura/> avahīria-ṇipphalā ṇiattaü māā</l>
        </lg>
        <lg type="stanza" n="132">
          <l>hōntaṁ jaï rāma-siraṁ<caesura/> ēāvatthaṁ pi tō samūsasamāṇaṁ</l>
          <l>amaaṁ miva ṇāa-rasaṁ<caesura/> āsāēūṇa tuha kara-ppharisa-suhaṁ</l>
        </lg>
        <lg type="stanza" n="133">
          <l>ia rāma-pēmma-kittaṇa<caesura/>-dūsaha-vajjāhighāa-dūmia-hiaā</l>
          <l>saṁbharia mukka-kaṇṭhaṁ<caesura/> aṇṇamaaṁ maraṇa-ṇiccaā vi paruṇṇā</l>
        </lg>
        <lg type="stanza" n="134">
          <l>tō tiaḍā-vaaṇēhi vi<caesura/> ṇa saṁṭhiā jāva tīa pavaa-kalaalō</l>
          <l>raṇa-saṁṇāha-gabhīrō<caesura/> ṇa suō rāhava-pahāa-maṅgala-paḍahō</l>
        </lg>
        <lg type="stanza" n="135">
          <l>aha bahuviha-saṁṭhāvaṇa<caesura/>-paccāṇijjanta-jīviāsā-bandhaṁ</l>
          <l>tīa gaa-sōa-visaaṁ<caesura/> dūruṇṇāmia-paōharaṁ ṇīsasiaṁ</l>
        </lg>
        <lg type="stanza" n="136">
          <l>tō āsāsia-suhiē<caesura/> tīē puṇarutta-saccavia-vīsatthē</l>
          <l>vihaḍia-vēhavva-bhaē<caesura/> puṇō vi saṁghaḍaï viraha-dukkhaṁ hiaē</l>
        </lg>
        <lg type="stanza" n="137">
          <l>māā-mōhammi gaē<caesura/> suē a pavaāṇa samara-saṁṇāha-ravē</l>
          <!--samara corrected by GS, sasara in main text !-->
          <l>jaṇaa-taṇaāi diṭṭhaṁ<caesura/> tiaḍā-ṇēhāṇurāa-bhaṇiassa phalaṁ</l>
        </lg>
        <trailer>ia ēārahō āsāsaō parisamattō</trailer>
      </div>
      <pb n="98"/>
      <div type="canto" n="12">
        <head>bārahō āsāsaō</head>
        <lg type="stanza" n="1">
          <l>tāva a dara-daliuppala<caesura/>-palōṭṭa-dhūli-maïlanta-kalahaṁsa-ulō</l>
          <l>jāō dara-saṁmīlia<caesura/>-hariāanta-kumuāarō paccūsō</l>
        </lg>
        <lg type="stanza" n="2">
          <l>aruṇāamba-cchāō<caesura/> ṇava-salilākalusa-candimāhaa-mūlō</l>
          <l>dhāu-kalaṅka-kkhaürō<caesura/> ōsaraï taḍō vva raaṇi-pacchima-bhāō</l>
        </lg>
        <lg type="stanza" n="3">
          <l>ṇivvaṇṇijjaï rūaṁ<caesura/> aruṇa-sihōlugga-candimammi mahi-alē</l>
          <l>ōvvatta-dhūsarāṇaṁ<caesura/> ṇavara calantīṇa pāava-cchāāṇaṁ</l>
        </lg>
        <lg type="stanza" n="4">
          <l>saṁmīlaï kumua-vaṇaṁ<caesura/> addhatthamia-galia-ppahaṁ sasi-bimbaṁ</l>
          <l>vialaï raaṇi-cchāā<caesura/> aruṇāhaa-muddha-tāraā puvva-disā</l>
        </lg>
        <lg type="stanza" n="5">
          <l>dīsaï a timira-rēia<caesura/>-pallava-amba-taruṇāruṇāhaa-mihiaṁ</l>
          <l>visama-vihiṇṇa-maṇasilā<caesura/>-bhaṅga-ppharusa-maṇi-pavvaaddhaṁ va ṇahaṁ</l>
        </lg>
        <lg type="stanza" n="6">
          <l>tāva a attha-ṇiambaṁ<caesura/> ṇava-salilāuṇṇa-gaa-paa-cchavi-kalusō</l>
          <l>pattō aruṇuṇṇāmia<caesura/>-pāsallanta-gaaṇōsarantō vva sasī</l>
        </lg>
        <lg type="stanza" n="7">
          <l>hōnti pavaṇāhaāiṁ<caesura/> phuḍa-mahura-vihaṁga-ṇīharanta-ruāiṁ</l>
          <l>guñjanta-mahuarāiṁ<caesura/> dhua-silhā-lahua-kisalaāi vaṇāiṁ</l>
        </lg>
        <lg type="stanza" n="8">
          <l>aruṇakkanta-vialiaṁ<caesura/> ṇiaaṅkāṇugaa-bahala-jōṇhā-bhariaṁ</l>
          <l>attha-siharāhi paḍiaṁ<caesura/> ukkhaḍia-karāvalambaṇaṁ sasi-bimbaṁ</l>
        </lg>
        <lg type="stanza" n="9">
          <l>piaama-viōa-dukkhaṁ<caesura/> kaha vi gamēūṇa jāmiṇīa pahāē</l>
          <l>aṇudhāi paḍiruantī<caesura/> abbhuṭṭhāuṁ va sahaarī cakkāaṁ</l>
        </lg>
        <pb n="99"/>
        <lg type="stanza" n="10">
          <l>jāaṁ samalliantē<caesura/> abbhahiōsahi-sihā-karālia-pāsaṁ</l>
          <l>attha-siharaṁ miaṅkē<caesura/> aṇṇamaa-paaṭṭa-canda-maṇi-ṇīsandaṁ</l>
        </lg>
        <lg type="stanza" n="11">
          <l>dūrōṇaa-ṇakkhattaṁ<caesura/> aruṇa-sihāhaa-galatthiōṇaa-jōṇhaṁ</l>
          <l>atthamaï va sasi-sahiaṁ<caesura/> uṭṭhēi va uaa-pavvaāhi ṇaha-alaṁ</l>
        </lg>
        <lg type="stanza" n="12">
          <l>paï-lambhēṇa paōsō<caesura/> jāō diṇṇa-pphalō raï-suhēṇa ṇisā</l>
          <l>āṇia-virahukkaṇṭhō<caesura/> galaï aṇivviṇṇa-vammahō paccūsō</l>
        </lg>
        <lg type="stanza" n="13">
          <l>vīsambha-vaḍḍhia-rasaṁ<caesura/> aïrāa-kkhalia-sēsa-saṁṭhia-rasaṇaṁ</l>
          <l>vialia-maēṇa ṇiuṇaṁ<caesura/> paccūsa-raaṁ paōsa-dūrabbhahiaṁ</l>
        </lg>
        <lg type="stanza" n="14">
          <l>saṁkantāhara-rāaṁ<caesura/> thōa-surā-saṁṭhiuppaladdha-tthaïaṁ</l>
          <l>casaaṁ kāmiṇi-mukkaṁ<caesura/> kilinta-vaüla-taṇuō ṇa muñcaï gandhō</l>
        </lg>
        <lg type="stanza" n="15">
          <l>pasiḍhila-kēsa-kalāō<caesura/> uvvattia-mēhalāvaruddha-ṇiambō</l>
          <l>chāā-lagga-parimalō<caesura/> piaama-mukka-taṇuō vilāsiṇi-satthō</l>
        </lg>
        <lg type="stanza" n="16">
          <l>duṇṇimia-vāma-calaṇaṁ<caesura/> valanta-pīṇōru-visama-pāuddhāraṁ</l>
          <l>dukkhēṇa saṁṭhavijjaï<caesura/> pia-hutta-ṇiatta-patthiaṁ juvaīhiṁ</l>
        </lg>
        <lg type="stanza" n="17">
          <l>saṁkhōhia-kamala-sarō<caesura/> saṁjhāava-amba-dhāu-kaddamia-muhō</l>
          <l>ṭhāṇa-pphiḍiō vva gaō<caesura/> rattiṁ bhamiūṇa paḍiṇiattō diasō</l>
        </lg>
        <lg type="stanza" n="18">
          <l>aruṇa-paḍivōhiāē<caesura/> abbhutthantīa āaaṁ va diṇaaraṁ</l>
          <l>sāhēnti vihaḍiāiṁ<caesura/> ṇimiaṁ kamalāi diasa-lacchīa paaṁ</l>
        </lg>
        <lg type="stanza" n="19">
          <l>ēkkēkkama-vōcchiṇṇaṁ<caesura/> paōsa-vīsattha-vihaḍiaṁ uahi-jalē</l>
          <l>jaṇaṇiṁ va canda-paḍimaṁ<caesura/> alliaï vihāa-kāaraṁ saṅkha-ulaṁ</l>
        </lg>
        <lg type="stanza" n="20">
          <l>hōi kamalāarāṇaṁ<caesura/> samūsasantāṇa cira-ṇirōhēkkamuhō</l>
          <l>saṁcālia-mahu-mahurō<caesura/> mārua-bhiṇṇō vi maṁsalō ccia gandhō</l>
        </lg>
        <pb n="100"/>
        <lg type="stanza" n="21">
          <l>jaṁ cia kāmiṇi-satthaṁ<caesura/> āucchantāṇa mukka-bāha-tthavaaṁ</l>
          <l>rakkhasa-bhaḍāṇa taṁ cia<caesura/> jāaṁ ṇippacchimōvaūhaṇa-sōkkhaṁ</l>
        </lg>
        <lg type="stanza" n="22">
          <l>aha samarantaria-suhō<caesura/> dahamuha-vēra-paḍimuñcaṇāaa-diahō</l>
          <l>laddhāmarisāvasarō<caesura/> aladdha-ṇiddō vi rāhaō paḍiuddhō</l>
        </lg>
        <lg type="stanza" n="23">
          <l>sīā-viōa-dukkhaṁ<caesura/> visahantassa caü-jāma-mēttantariaṁ</l>
          <l>dīhō a gaō kālō<caesura/> ṇa samā ēkkā a sā ṇisā rahuvaïṇō</l>
        </lg>
        <lg type="stanza" n="24">
          <l>ummillanti ccia sē<caesura/> ṇiddā-sēsōṇaacchi-vatta-kkhaliā</l>
          <l>garuōlaïa-raṇa-bharē<caesura/> diṭṭhī diṭṭha-samarē dhaṇummi ṇisaṇṇā</l>
        </lg>
        <lg type="stanza" n="25">
          <l>muaï a kilinta-kusumaṁ<caesura/> avahōvāsa-maliōvahāṇaddhantaṁ</l>
          <l>saï-pariattaṇa-visamaṁ<caesura/> hiaāvēa-pisuṇaṁ silā-saaṇīaṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="26">
            <l>tō sēla-sāra-garuaṁ<caesura/> aïrā-hōnta-daïā-samāgama-pisuṇaṁ</l>
            <l>ahiṇandiūṇa suiraṁ<caesura/> phuramāṇabbhahia-pīvaraṁ vāma-bhuaṁ</l>
          </lg>
          <lg type="stanza" n="27">
            <l>khaṇa-saṁmāṇia-dhammō<caesura/> dhaṇu-kaḍḍhaṇa-magga-mōia-pariṭṭhiviaṁ</l>
            <l>bandhaï malia-visajjia<caesura/>-tamāla-saaṇa-surahiṁ jaḍā-pabbhāraṁ</l>
          </lg>
        </lg>
        <lg type="kulaka">
          <label>juggaaṁ</label>
          <lg type="stanza" n="28">
            <l>dāūṇa galia-bāhaṁ<caesura/> cira-dhariāūramāṇa-rōsāambaṁ</l>
            <l>diṭṭhiṁ laṅkāhimuhiṁ<caesura/> samattha-ṇivvaḍia-tāraā-duppēcchaṁ</l>
          </lg>
          <lg type="stanza" n="29">
            <l>gēṇhaï gahia-tthāmaṁ<caesura/> sīā-suṇṇaïa-saaṇa-magga-ṭṭhaviaṁ</l>
            <l>bahusō virahukkaṇṭhia<caesura/>-ṇimia-muhōruṇṇa-maïa-kōḍiṁ cāvaṁ</l>
            <!-- Goldschmidt bahumō !-->
          </lg>
        </lg>
        <lg type="stanza" n="30">
          <l>tō taṁ mahi-ala-ṇiviaṁ<caesura/> vāma-karāvēḍha-ṇiṭṭhura-pariggahiaṁ</l>
          <l>dāhiṇa-hatthēṇa kaaṁ<caesura/> valanta-dēha-bhara-ṇāmiaṁ sajjīaṁ</l>
        </lg>
        <lg type="stanza" n="31">
          <l>kāūṇa sasia-manthara<caesura/>-garua-sirō-ampa-tajjiaṁ paḍivakkhaṁ</l>
          <l>caliō calanta-pavvaa<caesura/>-vilaïa-dhaṇu-mētta-sāhaṇō rahuṇāhō</l>
        </lg>
        <pb n="101"/>
        <lg type="stanza" n="32">
          <l>caliaṁ ca tulia-pavvaa<caesura/>-milanta-sihara-ṇaha-ṇimmiēkka-mahiharaṁ</l>
          <l>aṇurūa-bhua-pariṭṭhia<caesura/>-viḍava-muṇijjanta-pāavaṁ kaï-sēṇṇaṁ</l>
        </lg>
        <lg type="stanza" n="33">
          <l>saṁṇajjhanti kuurisā<caesura/> saṁṇāha-bharēṇa kiṁ karēnti samatthā</l>
          <l>ṇiaa-balaṁ cia kavaaṁ<caesura/> kaīṇa appaḍihaā bhuā a paharaṇaṁ</l>
        </lg>
        <lg type="stanza" n="34">
          <l>ṇāa-ṇisāara-sāraṁ<caesura/> māā-ṇikkalusa-jujjha-gaï-pabbuddhaṁ</l>
          <l>agga-kkhandhammi kaaṁ<caesura/> laṅkā-magga-ṇiuṇaṁ vihīsaṇa-sēṇṇaṁ</l>
        </lg>
        <lg type="stanza" n="35">
          <l>samara-turiassa-sukaaṁ<caesura/> kaha mōttavvaṁ ti dūmiō suggīvō</l>
          <l>gahiāuhammi rāmē<caesura/> sōaï a vihīsaṇō ṇisāara-vaṁsaṁ</l>
        </lg>
        <lg type="stanza" n="36">
          <l>apphāliē dhaṇummi a<caesura/> khōhia-giri-vihua-sāarē rahuvaïṇā</l>
          <l>kampia-ghara-pāārā<caesura/> aṅga-kkhivaṇa-visamaṁ va vēvaï laṅkā</l>
        </lg>
        <lg type="stanza" n="37">
          <l>jhīṇa-pulaāiaṅgī<caesura/> aüvva-harisa-miliāṇaṇā jaṇaa-suā</l>
          <l>sōūṇa samāsatthā<caesura/> paḍhamullāvaṁ va rāhavassa dhaṇu-ravaṁ</l>
        </lg>
        <lg type="stanza" n="38">
          <l>mucchāvia-juvaï-jaṇō<caesura/> rakkhasa-vaï-hiaa-mahiharāsaṇi-ghāō</l>
          <l>vāmōhēi puri-aṇaṁ<caesura/> sīā-kaṇṇa-suhaō pavaṁga-kalaalō</l>
        </lg>
        <lg type="stanza" n="39">
          <l>kaï-vara-rahasuddhāia<caesura/>-dhua-samaa-pahāviōahi-samakkantō</l>
          <l>salila-bharēnta-dari-muhō<caesura/> rasaï pasammanta-paḍiravaṁ dharaṇiharō</l>
        </lg>
        <lg type="stanza" n="40">
          <l>ṇijjia-sēsa-kalaalō<caesura/> paḍhamapphālia-rasanta-dhaṇu-ṇigghōsō</l>
          <l>sāmarisa-vimbhiāṇaṇa<caesura/>-dahavaaṇāaṇṇiō cirēṇa pasantō</l>
        </lg>
        <lg type="stanza" n="41">
          <l>tāva a rakkhasa-ṇāhō<caesura/> pāārantaria-kaḍaïaṁ kaï-sēṇṇaṁ</l>
          <l>raṇa-mahiaṁ agaṇēntō<caesura/> ṇiaē ṇiddā-parikkhaammi viuddhō</l>
        </lg>
        <pb n="102"/>
        <lg type="stanza" n="42">
          <l>vahaï vivalāa-ṇiddaṁ<caesura/> biiōvāsa-pariattaṇāvaddha-suhaṁ</l>
          <l>visama-sua-maṅgala-ravaṁ<caesura/> ōhīanta-paalāiaṁ dahavaaṇō</l>
        </lg>
        <lg type="stanza" n="43">
          <l>tō mahu-maa-muccantāmasiṇōhīranta-lōhiacchi-ṇihāaṁ</l>

          <l>dhaṇu-saddāmarisa-haaṁ<caesura/> ṇiddā-sēsaṁ dasāṇaṇassa vialiaṁ</l>
        </lg>
        <lg type="stanza" n="44">
          <l>tuṅga-maṇi-tōraṇāi va<caesura/> ēkkakkama-laṅghiaṅguli-karālāiṁ</l>
          <l>uddhaṁ bhua-jualāiṁ<caesura/> muaï valēūṇa ṇiaa-saaṇucchaṅgē</l>
        </lg>
        <lg type="stanza" n="45">
          <l>aha bhaa-caliērāvaṇa<caesura/>-bhajjanta-kkhambha-diṇṇa-sura-saṁkhōhaṁ</l>
          <l>āhammiuṁ paattaṁ<caesura/> raṇa-saṁṇāha-pisuṇaṁ dasāṇaṇa-tūraṁ</l>
        </lg>
        <lg type="stanza" n="46">
          <l>raṇa-saṇṇā-paḍiuddhā<caesura/> gahia-jahāsaṇṇa-paharaṇā raaṇiarā</l>
          <l>mīlanta-kaṇṭha-laggaṁ<caesura/> thōaṁ ghēttūṇa ṇiggaā juvaï-jaṇaṁ</l>
        </lg>
        <lg type="stanza" n="47">
          <l>āucchamāṇa-gahiā<caesura/> suammi atthēkka-samara-saṇṇā-vaḍahē</l>
          <l>juaï-muhāhi piāṇaṁ<caesura/> ṇēnti amukka-siḍhila-ṭṭhiā aharōṭṭhā</l>
        </lg>
        <lg type="stanza" n="48">
          <l>piaama-kaṇṭhōlaïaṁ<caesura/> juaīṇa suammi samara-saṁṇāha-ravē</l>
          <l>īsi-ṇihaṁ ṇavara bhaaṁ<caesura/> suraa-kkhēēṇa galaï bāhā-jualaṁ</l>
        </lg>
        <lg type="stanza" n="49">
          <l>sua-saṇṇā-rava-turiā<caesura/> paḍivaṇṇāuha-vihattha-valia-kara-alā</l>
          <l>uvvēllanti ṇisiarā<caesura/> vaccha-valanta-tthaṇaṁ piāvēḍha-suhaṁ</l>
        </lg>
        <lg type="stanza" n="50">
          <l>rumbhantīṇa piaamē<caesura/> akkaa-uvvē vi paṇaa-bhaṅgammi kaē</l>
          <l>juaīṇa cira-parūḍhō<caesura/> bhaa-hitthammi hiaē ṇa laggaï māṇō</l>
        </lg>
        <lg type="stanza" n="51">
          <l>jaha jaha piāi rubbhaï<caesura/> saṁbhāvia-sāmiāvamāṇabbhahiaṁ</l>
          <l>taha taha bhaïssa vaḍḍhaï<caesura/> saṁmāṇia-maccharēṇa samarucchāhō</l>
        </lg>
        <pb n="103"/>
        <lg type="stanza" n="52">
          <l>daïā-karēhi dhariā<caesura/> khaliā paṇaēṇa pēmma-rāēṇa hiā</l>
          <l>māṇēṇa vavaṭṭhaviā<caesura/> raṇa-pariōsēṇa ṇiggaā raaṇiarā</l>
        </lg>
        <lg type="stanza" n="53">
          <l>sura-samarucca-cchandā<caesura/> kaï-samasīsa-lahuāiammi raṇa-bharē</l>
          <l>lajjanti a saṁṇahiuṁ<caesura/> ṇa a visahanti pasaraṁ parassa ṇisiarā</l>
        </lg>
        <lg type="stanza" n="54">
          <l>vaṇa-vivarēsu karālaṁ<caesura/> vaṇa-vēḍhēsu muhalaṁ khalantaddhantaṁ</l>
          <l>hōi ura-tthala-visamaṁ<caesura/> puṭṭhi-ṇirāa-ṭṭhiaṁ mahōara-kavaaṁ</l>
        </lg>
        <lg type="stanza" n="55">
          <l>sura-samara-diṭṭha-sārō<caesura/> rakkhasa-ṇāhassa jaṅgamō pāārō</l>
          <l>sara-mōkkhēsu suhatthō<caesura/> saṁṇajjhaï harisiō kamēṇa pahatthō</l>
        </lg>
        <lg type="stanza" n="56">
          <l>tisirassa samukkhittō<caesura/> bahu-kaṇṭhantara-karāliō saṁṇāhō</l>
          <l>siḍhilaṁ cia ōsariō<caesura/> ēkkamuhukkhitta-hattha-taṇuammi urē</l>
        </lg>
        <lg type="stanza" n="57">
          <l>diṇṇa-mahi-ampa-garuaṁ<caesura/> saṁcālēntē mahōarē appāṇaṁ</l>
          <l>vaccha-tthala-puñjaïō<caesura/> ōsaraï bharēṇa appaṇō saṁṇāhō</l>
        </lg>
        <lg type="stanza" n="58">
          <l>ṇīsariērāvaṇa-danta-musala-dīsanta-masiṇa-ṇihasa-cchāaṁ</l>

          <l>kavaaṁ majjha-karālaṁ<caesura/> uttambhijjaï ura-tthalē indaïṇō</l>
        </lg>
        <lg type="stanza" n="59">
          <l>aïkāassa vi kavaē<caesura/> cirēṇa ūrūsu ṭhia-palambōsārē</l>
          <l>dēha-ppahā-vimukkaṁ<caesura/> jāaṁ vōcchiṇṇa-kasaṇa-mihiaṁ va ṇahaṁ</l>
        </lg>
        <lg type="stanza" n="60">
          <l>samara-turiō visūraï<caesura/> ura-tthaluvvatta-dāviaṁsōvāsaṁ</l>
          <l>āvandhiūṇa kavaaṁ<caesura/> vajja-muha-cchiṇṇa-bandhaṇaṁ dhummakkhō</l>
        </lg>
        <lg type="stanza" n="61">
          <l>rōsēṇa cira-parūḍhē<caesura/> phuḍiē asaṇippahassa vaṇa-saṁghāē</l>
          <l>kavaa-vivarēhi galiaṁ<caesura/> suiraṁ uppāa-jalaharassa va ruhiraṁ</l>
        </lg>
        <lg type="stanza" n="62">
          <l>ukkhippanta-ṇirāā<caesura/> amarisa-vēa-valiē ṇiumbhassa urē</l>
          <l>phuḍa-dāvia-sīmantā<caesura/> vialia-lōha-valaā visaṭṭaï māḍhī</l>
        </lg>
        <pb n="104"/>
        <lg type="stanza" n="63">
          <l>sura-paharaṇa-ghāa-sahaṁ<caesura/> suō vi suparicchaaṁ ṇivandhaï kavaaṁ</l>
          <l>samuha-ṭṭhiaṁ ṇa āṇaï<caesura/> puraō duvvāra-rāma-sara-dujjāaṁ</l>
        </lg>
        <lg type="stanza" n="64">
          <l>turiāucchia-kāmiṇi<caesura/>-valanta-dhaṇiōvaūhaṇāhiṇṇāṇaṁ</l>
          <l>thaṇa-parimalaṁ daantō<caesura/> ṇīa ccia sāraṇō ṇa bandhaï kavaaṁ</l>
        </lg>
        <lg type="stanza" n="65">
          <l>juttā kumbhassa rahē<caesura/> māā-baddha-muhalandhaāra-dhaa-vaḍē</l>
          <l>sura-ruhira-daṭṭha-kēsara<caesura/>-guppanta-bhuaṁga-paggahā kēsariṇō</l>
        </lg>
        <lg type="stanza" n="66">
          <l>ṇimmāēi amarisaṁ<caesura/> paḍihatthēi garuaṁ pi sāmia-sukaaṁ</l>
          <l>vihuṇaï parāhimāṇaṁ<caesura/> ṇimiō muṭṭhimmi maṇḍalaggassa karō</l>
        </lg>
        <lg type="stanza" n="67">
          <l>saṁṇajjhanti samatthā<caesura/> ṇa sahijjaï kalaalō visūraï hiaaṁ</l>
          <l>viraēi sura-vahu-jaṇō<caesura/> vimāṇa-tōraṇa-gaāgaō ṇēvacchaṁ</l>
        </lg>
        <lg type="stanza" n="68">
          <l>ia jā samara-saaṇhō<caesura/> saṁṇajjhaï harisiō ṇisāara-lōō</l>
          <l>tā rahuvaï-dīsantaṁ<caesura/> allīṇaṁ cia samantaō kaï-sēṇṇaṁ</l>
        </lg>
        <lg type="stanza" n="69">
          <l>bhaggārāma-viōlaṁ<caesura/> daliujjāṇa-bhavaṇōvaṇiggama-lahuiṁ</l>
          <l>ōvagganti pavaṁgā<caesura/> sōhā-viṇiaṁsaṇaṁ ṇisāara-ṇaariṁ</l>
        </lg>
        <lg type="stanza" n="70">
          <l>aṅkāaa-raaṇiaraṁ<caesura/> dhīrāanta-pavaāhiva-dharijjantaṁ</l>
          <l>rasaï visamāaa-paaṁ<caesura/> rōsuddhāia-pariṭṭhiaṁ pavaa-balaṁ</l>
        </lg>
        <lg type="stanza" n="71">
          <l>rahasallianta-gavvia<caesura/>-kaï-sēṇṇa-cchanda-ṇaha-alallīṇa-suraṁ</l>
          <l>bandittaṇa-daṭṭhavvaṁ<caesura/> pēcchaï sura-vahu-jaṇō ṇisāara-ṇaariṁ</l>
        </lg>
        <lg type="stanza" n="72">
          <l>raṇa-rahasa-patthiāṇaṁ<caesura/> uru-vēa-visaṭṭa-sēla-sihara-kkhaliā</l>
          <l>pavaāṇa paḍhama-bhaggā<caesura/> paḍanti samaïñchiāṇa maggēṇa dumā</l>
        </lg>
        <lg type="stanza" n="73">
          <l>ṇaha-ala-samuṭṭhiēhiṁ<caesura/> pāārantaria-dhaa-vaḍēhi pavaṁgā</l>
          <l>sūēnti guḍia-vāraṇa<caesura/>-raïa-ghaḍā-bandha-saṁṭhiē raaṇiarē</l>
        </lg>
        <pb n="105"/>
        <lg type="stanza" n="74">
          <l>bhamaï pavaṇāṇusārī<caesura/> pavaa-balassa khaliuṭṭhia-paücchaliō</l>
          <l>duma-bhaṅga-sadda-visamō<caesura/> mahi-ṇīharia-garuō samullavaṇa-raō</l>
        </lg>
        <lg type="stanza" n="75">
          <l>ṇiddalia-maṇi-aḍāṇaṁ<caesura/> dēnti jahāsaṇṇa-vivara-palhatthāṇaṁ</l>
          <l>vihaḍia-suvēla-lambia<caesura/>-disā-valantōjjharattaṇaṁ phaḍihāṇaṁ</l>
        </lg>
        <lg type="stanza" n="76">
          <l>jē cira-āla-parūḍhā<caesura/> samarāiñchia-mahinda-paa-ṇikkhēvā</l>
          <l>tē ṇavara gōurantara<caesura/>-vihaḍaṇa-caḍulēhi vāṇarēhi vihaḍiā</l>
        </lg>
        <lg type="stanza" n="77">
          <l>jāā ṇisāara-purī<caesura/> pāārabbhantarāvasēsa-dhaa-vaḍā</l>
          <l>khaṇa-vāṇara-saṁvēllia<caesura/>-phalihā-vijjhavia-rakkhasēnda-paāvā</l>
        </lg>
        <lg type="stanza" n="78">
          <l>viaḍa-giri-ūḍa-saṁṇiha<caesura/>-ṇirantarāsaṇṇa-vāṇara-parikkhittā</l>
          <l>jāā pāārōhaa<caesura/>-majjha-vvūḍha-phaḍiha vva rakkhasa-ṇaarī</l>
        </lg>
        <lg type="stanza" n="79">
          <l>tō taṁ valanta-viaḍaṁ<caesura/> vāṇara-sēṇṇaṁ vihatta-dārāhōaṁ</l>
          <l>jāaṁ ṇivaha-ṇirantara<caesura/>-laṅkā-pāāra-ghaḍia-maṇḍali-bandhaṁ</l>
        </lg>
        <lg type="stanza" n="80">
          <l>biiōahi-gambhīrē<caesura/> phalihāvattammi biia-baddha-giri-vahā</l>
          <l>āḍhattā laṅghēuṁ<caesura/> biia-suvēlaṁ va vāṇarā pāāraṁ</l>
        </lg>
        <lg type="stanza" n="81">
          <l>ṇavari a mukka-kalaalaṁ<caesura/> vāṇara-tuliammi dahamuhāhiṭṭhāṇē</l>
          <l>caliaṁ raaṇiara-balaṁ<caesura/> khaaggi-vihuē vva mahi-alē uahi-jalaṁ</l>
        </lg>
        <lg type="stanza" n="82">
          <l>ārūḍhō ṇīi rahaṁ<caesura/> āsaṇṇa-gaïnda-laṅghaṇa-valantēhiṁ</l>
          <l>sarahēhi samara-tuliō<caesura/> juttaṁ jua-bhagga-kēsarēhi ṇiumbhō</l>
        </lg>
        <lg type="stanza" n="83">
          <l>kaha vi paḍivaddha-kavaō<caesura/> samarāsaṅghia-samattha-vāṇara-lōō</l>
          <l>ṇīi dhaṇu-kōḍi-tāḍaṇa<caesura/>-tūravia-turaṁgamō rahēṇa paaṅghō</l>
        </lg>
        <lg type="stanza" n="84">
          <l>caḍula-vaḍāā-ṇivahō<caesura/> kañcaṇa-ghara-bhitti-viaḍa-kūvara-bandhō</l>
          <l>indaïṇō vi pasariō<caesura/> ēkkuddēsō vva rakkhasa-urīa rahō</l>
        </lg>
        <pb n="106"/>
        <lg type="stanza" n="85">
          <l>khaṇa-pariatta-maïndā<caesura/> khaṇa-lakkhia-kuñjarā khaṇantara-mahisā</l>
          <l>tassa khaṇa-mētta-mēhā<caesura/> rahaṁ vahanti khaṇa-pavvaā a turaṁgā</l>
        </lg>
        <lg type="stanza" n="86">
          <l>avisajjia-ṇikkantē<caesura/> atthāṇa-kkhōha-halahaluṭṭhia-muhalē</l>
          <l>dahavaaṇassa suhāvaï<caesura/> āṇā-bhaṅgō vi takkhaṇaṁ ṇiaa-balē</l>
        </lg>
        <lg type="stanza" n="87">
          <l>guḍia-guḍijjanta-bhaḍaṁ<caesura/> sōhaï raṇa-turia-jutta-jujjanta-rahaṁ</l>
          <l>ghaḍia-ghaḍēnta-gaa-ghaḍaṁ<caesura/> calia-calanta-turaaṁ ṇisāara-sēṇṇaṁ</l>
        </lg>
        <lg type="stanza" n="88">
          <l>hatthi-gaa-varia-rāmaṁ<caesura/> raha-gaa-saccavia-pavaa-vaï-sōmēttiṁ</l>
          <l>āsa-gaa-varia-haṇumaṁ<caesura/> bhūmī-gaa-varia-kaï-balaṁ ṇīi balaṁ</l>
        </lg>
        <lg type="stanza" n="89">
          <l>raha-saṁghaṭṭa-kkhaliaṁ<caesura/> gōura-muha-puñjaïjjamāṇa-gaa-ghaḍaṁ</l>
          <l>bhavaṇantara-guppantaṁ<caesura/> aghaḍēntēkkamuha-ṇiggamaṁ valaï balaṁ</l>
        </lg>
        <lg type="stanza" n="90">
          <l>dukkhēṇa gōurāiṁ<caesura/> valanta-jua-kōḍi-vihaḍia-kavāḍāiṁ</l>
          <l>bōlanti rakkhasa-rahā<caesura/> taṁsōṇāmia-dhaāhaōvari-taḍimā</l>
        </lg>
        <lg type="stanza" n="91">
          <l>ṇisuḍhia-disā-gaïndaṁ<caesura/> bhagga-bhuaṁga-pphaṇaṁ dalia-pāālaṁ</l>
          <l>garuaṁ pi rakkhasāṇaṁ<caesura/> aïrā-hōnta-lahuaṁ bharaṁ sahaï mahī</l>
        </lg>
        <lg type="stanza" n="92">
          <l>agga-kkhandhāvaḍiaṁ<caesura/> majjhē dāra-muha-ruddha-puñjia-pihulaṁ</l>
          <l>ūsāsia-sāhi-muhaṁ<caesura/> kūlābharia-bhavaṇaṅgaṇaṁ ṇīi balaṁ</l>
        </lg>
        <lg type="stanza" n="93">
          <l>ia dāra-kaa-tthambhaṁ<caesura/> ṇīi vihiṇṇa-viaḍaṁ ṇisāara-sēṇṇaṁ</l>
          <l>ēkkamuha-dari-viṇiggaa<caesura/>-sama-tthaluttāṇa-patthia-ṇaï-cchāaṁ</l>
        </lg>
        <lg type="stanza" n="94">
          <l>jāāi taṁ muhuttaṁ<caesura/> puṇṇa-jjhīṇa-sariā-puliṇa-sōhāiṁ</l>
          <l>rakkhasa-gharaṅgaṇāiṁ<caesura/> gaa-samarāhimuha-jōha-païrikkāiṁ</l>
        </lg>
        <lg type="stanza" n="95">
          <l>laṅkā-vēḍhaṇa-turiō<caesura/> ālōia-dāra-ṇinta-rakkhasa-lōō</l>
          <l>rasiūṇa pavaa-ṇivahō<caesura/> khara-pavaṇāiddha-vaṇa-daō vva pacaliō</l>
        </lg>
        <pb n="107"/>
        <lg type="stanza" n="96">
          <l>paharujjua-pāikkaṁ<caesura/> parivaḍḍhaï pakkha-pasariāsārōhaṁ</l>
          <l>mukkaṅkusa-māaṅgaṁ<caesura/> siḍhilia-raha-paggahaṁ ṇisāara-sēṇṇaṁ</l>
        </lg>
        <lg type="stanza" n="97">
          <l>tō ēkkāaa-vēaṁ<caesura/> ēkkakkama-diṇṇa-mahi-alabbhahia-paaṁ</l>
          <l>ṭhāi aṇōhīṇa-bhaḍaṁ<caesura/> taha parimaṇḍala-pahāviaṁ kaï-sēṇṇaṁ</l>
        </lg>
        <lg type="stanza" n="98">
          <l>patthanti jāa-rōsā<caesura/> patthijjanti a mahaggha-raṇa-sōḍīrā</l>
          <l>ṇihaṇanti ṇihammanti a<caesura/> aṇurāēṇa ṇavaraṁ ṇa bhajjanti bhaḍā</l>
        </lg>
        <trailer>ia siri-pavarasēṇa-viraïē dahamuhavahē mahākavvē bārahō āsāsaō</trailer>
      </div>
      <pb n="108"/>
      <div type="canto" n="13">
        <head>tērahō āsāsaō</head>
        <lg type="stanza" n="1">
          <l>aha ṇiggaa-miliēhiṁ<caesura/> allīṇa-samāgaēhi a vimukka-ravaṁ</l>
          <l>raaṇiara-vāṇarēhiṁ<caesura/> diṇṇaṁ sahiaṁ ca garua-raṇa-patthāṇaṁ</l>
        </lg>
        <lg type="stanza" n="2">
          <l>taha a purilla-ṇivāia<caesura/>-dēhōvari-ṇimia-calaṇa-patthaṇa-turiā</l>
          <l>ēkkakkamaṁ ahigaā<caesura/> thōaṁ jaha pahara-lālasā ōsariā</l>
        </lg>
        <lg type="stanza" n="3">
          <l>jaha hiaēhi vavasiaṁ<caesura/> raa-kalusēhi ṇaaṇēhi jaha saccaviaṁ</l>
          <l>raaṇiarēhi raṇa-muhē<caesura/> taha paḍivakkhammi paharaṇaṁ ōhariaṁ</l>
        </lg>
        <lg type="stanza" n="4">
          <l>paa-lambhabbhahia-javā<caesura/> muṭṭhi-pariṭṭhavia-ṇippaampa-kkhaggā</l>
          <l>saccavia-laddha-lakkhā<caesura/> paḍhama-pahāra-visaā ṇa bhajjanti bhaḍā</l>
        </lg>
        <lg type="stanza" n="5">
          <l>vihuṇanti calia-viḍavē<caesura/> muha-maṇḍala-ghōlaṇuppusia-sindūrē</l>
          <l>pavaa-sa-hatthāiddhē<caesura/> kumbha-aḍukkhutta-pāavē māaṅgā</l>
        </lg>
        <lg type="stanza" n="6">
          <l>rōsassa dāsarahiṇō<caesura/> maaṇassa a dūsahassa rakkhasa-vaïṇō</l>
          <l>samaaṁ cia aḍḍhattō<caesura/> dōṇha vi aṇurūa-dāruṇō pariṇāmō</l>
        </lg>
        <lg type="stanza" n="7">
          <l>ṇihaṇanti gaēhi gaē<caesura/> turaēhi turaṁgamē rahēhi a rahiṇō</l>
          <l>jāaṁ pavaṁgamāṇaṁ<caesura/> paḍivakkhō paharaṇaṁ ca rakkhasa-sēṇṇaṁ</l>
        </lg>
        <lg type="stanza" n="8">
          <l>sara-vikkiṇṇa-mahiharā<caesura/> sara-vihaḍia-sēsa-muggarāhaa-sēlā</l>
          <l>paharaṇa-maggāiñcia<caesura/>-bhua-cuṇṇia-pavvaā bhamanti ṇisiarā</l>
        </lg>
        <lg type="stanza" n="9">
          <l>bhāa-paḍiō vi vitthaa<caesura/>-giri-pariṇāha-viaḍē pavaṁga-kkhandhē</l>
          <l>apahuppantāvēḍhō<caesura/> ullalaï gaassa thōra-kara-pabbhārō</l>
        </lg>
        <pb n="109"/>
        <lg type="stanza" n="10">
          <l>raaṇiarōra-tthala-cuṇṇiassa-kaï-rōsa-pēsiassa sihariṇō</l>

          <l>uddhaṁ uddhāi raō<caesura/> ōsaraï ahōmuhō silā-saṁghāō</l>
        </lg>
        <lg type="stanza" n="11">
          <l>riu-bala-majjha-ṇirāā<caesura/> ṇihaa-ṇirantara-ṇisuddha-ṇajjanta-bhaḍā</l>
          <l>vikkama-ṇīsāmaṇṇā<caesura/> daṭṭhuṁ pi bhaḍāṇa dukkarā gaï-maggā</l>
        </lg>
        <lg type="stanza" n="12">
          <l>ṇivvubbhaï sōḍīraṁ<caesura/> appaḍihattha-lahuō hasijjaï paharō</l>
          <l>vaḍḍhaï vērāvandhō<caesura/> aïsaṁdhijjanti sāhasēsu samatthā</l>
        </lg>
        <lg type="stanza" n="13">
          <l>ṇa paḍaï paḍiē vi sirē<caesura/> sūla-vihiṇṇaṁ pi ṇēa bhijjaï hiaaṁ</l>
          <l>duppariiaṁ ṇa laggaï<caesura/> lāvijjantaṁ pi paḍibhaḍāṇa raṇa-bhaaṁ</l>
        </lg>
        <lg type="stanza" n="14">
          <l>sahaï paharēsu dappō<caesura/> dappa-ṭṭhāṇēsu sahaï purisāsaṅghō</l>
          <l>ṇiddōsēsu bhaḍāṇaṁ<caesura/> ōsārēsu vi ṇa ōsaraï rōsa-rasō</l>
        </lg>
        <lg type="stanza" n="15">
          <l>riu-gaa-bhiṇṇukkhittā<caesura/> rōsa-vihuvvanta-caḍula-kēsara-ṇivahā</l>
          <l>daḍha-daṭṭha-danta-mūlā<caesura/> rasiūṇa samaccharaṁ ṇimillanti kaī</l>
        </lg>
        <lg type="stanza" n="16">
          <l>avahīraṇā ṇa kijjaï<caesura/> sumarijjaï saṁsaē vi sāmia-sukaaṁ</l>
          <l>ṇa gaṇijjaï viṇivāō<caesura/> diṭṭhē vi bhaammi saṁbharijjaï lajjā</l>
        </lg>
        <lg type="stanza" n="17">
          <l>paḍhumāṇiāhi suiraṁ<caesura/> jē jīvia-saṁsaammi vi paricchūḍhā</l>
          <l>tē ccia ahimuha-ṇihaā<caesura/> sura-bandīhi ahisāriā raaṇiarā</l>
        </lg>
        <lg type="stanza" n="18">
          <l>raaṇiara-baddha-lakkhō<caesura/> abaddha-ruhira-paripaṇḍuraṅga-cchēō</l>
          <l>agaṇia-vaṇa-saṁtāvō<caesura/> uṇha-pahāra-sarasō samalliaï kaī</l>
        </lg>
        <lg type="stanza" n="19">
          <l>ṇa paḍikkhanti avasaraṁ<caesura/> ōcchundanti jaṇiaṁ parēṇa paāvaṁ</l>
          <l>bōlēnti jahā-bhaṇiaṁ<caesura/> sāhukkāra-puraō aïnti samatthā</l>
        </lg>
        <lg type="kulaka">
          <label>āikulaaṁ 12</label>
          <lg type="stanza" n="20">
            <l>ia tāṇa taṁ viambhaï<caesura/> suraṅgaṇā-suraa-lambha-saṁkēa-haraṁ</l>
            <l>bhagga-jama-lōa-vanthaṁ<caesura/> mahēnda-bhavaṇujjuāia-vahaṁ jujjhaṁ</l>
          </lg>
          <pb n="110"/>
          <lg type="stanza" n="21">
            <l>kaï-vaccha-tthala-pariṇaa<caesura/>-ṇiaa-muhatthamia-danti-danta-pphalihaṁ</l>
            <l>ṇihaa-bhaḍa-mahia-ṇivaḍia<caesura/>-sura-vahu-cala-valaa-muhala-pavaa-gaï-vahaṁ</l>
          </lg>
          <lg type="stanza" n="22">
            <l>ōvaaṇōsuddha-rahaṁ<caesura/> uppaaṇōcchitta-vihaḍamāṇa-gaïndaṁ</l>
            <l>gahia-pphiḍia-turaṁgaṁ<caesura/> aṇudhāvia-pavaa-ṇihaa-rakkhasa-jōhaṁ</l>
          </lg>
          <lg type="stanza" n="23">
            <l>rasa-ṇivvāōra-tthala<caesura/>-suha-visahijjanta-candaṇa-duma-ppaharaṁ</l>
            <l>kalaala-lōhugghāḍia<caesura/>-muha-bōlīṇa-sara-magga-ṇinta-ṇiṇāaṁ</l>
          </lg>
          <lg type="stanza" n="24">
            <l>bhiṇṇa-ghaḍijjanta-ghaḍaṁ<caesura/> paḍiruddhōsaria-cakkalia-pāikkaṁ</l>
            <l>ruhirōhiṇṇa-raha-vahaṁ<caesura/> muha-sukkha-pphēṇa-ṇihua-hēsia-turaaṁ</l>
          </lg>
          <lg type="stanza" n="25">
            <l>riu-paharaṇa-pariōsia<caesura/>-sāhukkāra-rava-gabbhiṇa-paḍanta-siraṁ</l>
            <l>ṇibbhiṇṇa-pahara-mucchia<caesura/>-vaaṇabbhantara-virāa-bhaḍa-cukkāraṁ</l>
          </lg>
          <lg type="stanza" n="26">
            <l>sēla-paharuvviāia<caesura/>-dukkha-vavaṭṭhavia-hatthi-patthia-jōhaṁ</l>
            <l>bhagga-dhaa-ciṇha-vimuhia<caesura/>-paṇaṭṭha-ṇiaa-bhaḍa-dukkha-ṇajjanta-rahaṁ</l>
          </lg>
          <lg type="stanza" n="27">
            <l>giri-pēllia-raha-kaḍḍhaṇa<caesura/>-vihala-vasāria-muha-tthaṇanta-turaṁgaṁ</l>
            <l>mahi-ala-palōṭṭa-mahihara<caesura/>-raaa-rasōmalia-bhiṇṇa-paṇḍura-ruhiraṁ</l>
          </lg>
          <lg type="stanza" n="28">
            <l>kaï-mukka-cuṇṇia-ṭṭhia<caesura/>-sēla-muṇijjanta-sarasa-sariā-maggaṁ</l>
            <l>ōharia-vañciāiñciāsi-maggōvaḍanta-vāṇara-jōhaṁ</l>
          </lg>
          <lg type="stanza" n="29">
            <l>ahidhāvanta-pavaṁgama<caesura/>-mukkaṁsa-ṇirāa-kēsara-saḍugghāaṁ</l>
            <l>majjhanta-bhāa-ṇivaḍia<caesura/>-daṇḍāuha-bhiṇṇa-mahi-alōviddha-bhaḍaṁ</l>
          </lg>
          <lg type="stanza" n="30">
            <l>gahia-sira-daṭṭha-vāṇara<caesura/>-ṇisāarōra-tthaladdha-rōvia-dāḍhaṁ</l>
            <l>ṇaha-dharia-pavvaōjjhara<caesura/>-sībhara-taṇṇāa-garuiōsaṇṇa-raaṁ</l>
          </lg>
          <pb n="111"/>
          <lg type="stanza" n="31">
            <l>sārahi-hattha-alāhaa<caesura/>-muha-paḍiuṭṭhia-turaṁga-ṇivvūḍha-rahaṁ</l>
            <l>sara-ghāa-cuṇṇiōvaïa-pavvaāvīa-ruhira-sariā-sōttaṁ</l>
          </lg>
        </lg>
        <lg type="stanza" n="32">
          <l>aṭṭanti asahaṇāiṁ<caesura/> khaṇḍijjanta-paḍisāriaddhantāiṁ</l>
          <l>vōcchijjanta-muhāiṁ<caesura/> bhijjantōsaria-paḍibhaḍāi balāiṁ</l>
        </lg>
        <lg type="stanza" n="33">
          <l>vāṇara-paharukkhuḍiā<caesura/> aṇirūvia-lakkha-pēsiāsi-paharaṇā</l>
          <l>mucchā-ṇimīliacchā<caesura/> ōhīrantā vi allianti ṇisiarā</l>
        </lg>
        <lg type="stanza" n="34">
          <l>cuṇṇia-garua-paḍibhaḍō<caesura/> phuraï aṇallīṇa-rakkhasāhaa-vihalō</l>
          <l>khaṇḍijjanta-paaṭṭō<caesura/> ōli-cchiṇṇa-paḍiō pavaṁgama-jōhō</l>
        </lg>
        <lg type="stanza" n="35">
          <l>sōḍīrēṇa paāvō<caesura/> chāā paharēhi vikkamēhi pariaṇō</l>
          <l>jīēṇa a ahimāṇō<caesura/> rakkhijjaï a garuō sarīrēṇa jasō</l>
        </lg>
        <lg type="stanza" n="36">
          <l>bhijjaï urō ṇa hiaaṁ<caesura/> giriṇā bhajjaï rahō ṇa uṇa ucchāhō</l>
          <l>chijjanti sira-ṇihāā<caesura/> tuṅgā ṇa uṇa raṇa-dōhalā suhaḍāṇaṁ</l>
        </lg>
        <lg type="stanza" n="37">
          <l>sēlōjjharēhi gaaṇē<caesura/> dhua-lōhia-sībharēhi dhārā-maggē</l>
          <l>maa-salilēhi ghaḍāsu a<caesura/> vōcchijjaï pasariaṁ mahi-raüṭṭhāṇaṁ</l>
        </lg>
        <lg type="stanza" n="38">
          <l>visahia-khagga-ppaharā<caesura/> gaïnda-danta-lihiaggalā-paḍirūā</l>
          <l>sēlāiñchaṇa-valiā<caesura/> visamaṁ bhajjanti pavaa-bāhu-pphaḍihā</l>
        </lg>
        <lg type="stanza" n="39">
          <l>tēṇhāiō vi suiraṁ<caesura/> saṁṇāha-cchēa-gabbhiṇammi vaṇa-muhē</l>
          <l>ṇivvalia-lōha-virasaṁ<caesura/> ṇa piaï āmuaï cakkhiūṇa vihaṁgō</l>
        </lg>
        <lg type="stanza" n="40">
          <l>vēvaï paḍiō vi bhuō<caesura/> ōsuddhammi vaaṇammi dharaï amarisō</l>
          <l>lua-sīsaṁ pi kavandhaṁ<caesura/> dhāvaï ukkhitta-kaṇṭha-lōhia-dhāraṁ</l>
        </lg>
        <pb n="112"/>
        <lg type="stanza" n="41">
          <l>dēi rasaṁ riu-paharō<caesura/> vahaï dhuraṁ vikkamassa vērāvandhō</l>
          <l>āaḍḍhia-raṇa-rahasō<caesura/> dappaṁ vaḍḍhēi āaō aïbhārō</l>
        </lg>
        <lg type="stanza" n="42">
          <l>sāhēi riuṁ va jasaṁ<caesura/> ṇa sahaï āāriaṁ va kāla-kkhēvaṁ</l>
          <l>lahaï suhaṁ miva ṇāsaṁ<caesura/> jīaṁ muaï samuhaṁ paharaṇaṁ va bhaḍō</l>
        </lg>
        <lg type="stanza" n="43">
          <l>visahia-khagga-ppaharā<caesura/> vialia-lōhia-kilinta-ṇīsāra-bhuā</l>
          <l>mucchijjantōallā<caesura/> akkantā ṇiaa-mahiharēhi pavaṁgā</l>
        </lg>
        <lg type="stanza" n="44">
          <l>daaï kusuaṁ va māṇaṁ<caesura/> vaḍḍhantaṁ pi aṇahaṁ ṇa pattiaï jasaṁ</l>
          <l>ṇa karēi lōa-garuē<caesura/> jīa ccia ṇavara āaraṁ bhaḍa-satthō</l>
        </lg>
        <lg type="stanza" n="45">
          <l>ṇihaālakkhia-jōhē<caesura/> jāē lahuammi ṇiaa-dhārā-maggē</l>
          <l>parivaḍḍhantāi-bharaṁ<caesura/> garuaṁ para-saṁkulaṁ aïnti samatthā</l>
        </lg>
        <lg type="stanza" n="46">
          <l>dhārēnti jasassa dhuraṁ<caesura/> ēntaṁ ṇa sahanti vikkamassa parihavaṁ</l>
          <l>rōsassa karēnti dhiiṁ<caesura/> māṇaṁ vaḍḍhēnti sāhasassa samatthā</l>
        </lg>
        <lg type="stanza" n="47">
          <l>paharāsāia-harisaṁ<caesura/> khaṇa-mucchā-galia-raṇa-maṇōraha-sōkkhaṁ</l>
          <l>jīa-viḍhattaccharasaṁ<caesura/> sira-parivattia-jasaṁ viambhaï samaraṁ</l>
        </lg>
        <lg type="stanza" n="48">
          <l>saṁdēhēsu hasijjaï<caesura/> rajjijjaï sāhasē ramijjaï vasaṇē</l>
          <l>mucchāsu vīsamijjaï<caesura/> ṇivvūḍhaṁ ti ṇavaraṁ gaṇijjaï maraṇē</l>
        </lg>
        <lg type="stanza" n="49">
          <l>caliō a caraṇa-pahaō<caesura/> aüvva-diṇṇa-raï-maṇḍala-gahāsaṅkō</l>
          <l>atthēkka-kaḍḍhia-ṇisō<caesura/> abhāa-bhagga-diasō mahi-raügghāō</l>
        </lg>
        <lg type="stanza" n="50">
          <l>mūlē bahalugghāō<caesura/> majjhōāsē pasāriattaṇa-taḍiṇō</l>
          <l>ṇaha-puñjia-vitthariō<caesura/> paḍaï disāsu garuattaṇēṇa mahi-raō</l>
        </lg>
        <lg type="stanza" n="51">
          <l>muaï bharēi ṇu vasuhaṁ<caesura/> ṇīi disāhiṁ thaēi ṇu disā-akkaṁ</l>
          <l>addiṭṭha-ṇiggama-vahō<caesura/> paḍaï ṇahāhi gaaṇaṁ vilaggaï ṇu raō</l>
        </lg>
        <pb n="113"/>
        <lg type="stanza" n="52">
          <l>dīsaï raaṇiara-balaṁ<caesura/> pavaṁga-jōhēhi māsala-raantariaṁ</l>
          <l>ōsāa-haassa ṭhiaṁ<caesura/> puraō maṇi-pavvaassa va haa-cchāaṁ</l>
        </lg>
        <lg type="stanza" n="53">
          <l>ōdhūsaria-ghaa-vaḍō<caesura/> pasaraï maïlia-turaṁgama-muha-pphēṇō</l>
          <l>kasaṇa-mihia vva taṇuō<caesura/> ṇahammi sāmalaïāavō raa-ṇivahō</l>
        </lg>
        <lg type="stanza" n="54">
          <l>vāṇara-rahasa-visajjia<caesura/>-ṇahaṅgaṇōvaïa-sēla-magga-ṇirāō</l>
          <l>raïṇō kalusa-cchāō<caesura/> paḍaï paṇālōjjharō vva kiraṇujjōō</l>
        </lg>
        <lg type="stanza" n="55">
          <l>kuviōharia-ṇisāara<caesura/>-pavaa-daḍha-kkhandha-pūriaddhantāsuṁ</l>
          <l>maṁsala-mahu-kōsa-ṇihō<caesura/> bajjhaï baddha-ruhirāsi-dhārāsu raō</l>
        </lg>
        <lg type="stanza" n="56">
          <l>raṇa-parisakkaṇa-vihalā<caesura/> raï-kiraṇāhaa-kilinta-maülia-ṇaaṇā</l>
          <l>ṇivvāanti gaïndā<caesura/> sībhara-saṁvalia-rēṇu-kaddamia-muhā</l>
        </lg>
        <lg type="stanza" n="57">
          <l>mūlāhōa-karālā<caesura/> sōṇia-sōtta-ṇivahantarāla-pasariā</l>
          <l>ēkkakkamēṇa samaaṁ<caesura/> saṁbajjhanti uariṁ mahi-laüppīḍā</l>
        </lg>
        <lg type="stanza" n="58">
          <l>ṇivvālēūṇa ṇahē<caesura/> gaa-sukkāria-valanta-dhaa-vaḍa-taṇuiṁ</l>
          <l>pavaṇō kaḍḍhaï visamaṁ<caesura/> chāā-vaha-paṭṭha-dhūsaraṁ raa-lēhaṁ</l>
        </lg>
        <lg type="stanza" n="59">
          <l>saṁrumbhaï diṭṭhi-vahaṁ<caesura/> gaāṇa ahimuha-pahāviāṇa raṇa-muhē</l>
          <l>mārua-kampijjantō<caesura/> vaaṇabbhāsammi muha-vaḍō vva mahi-raō</l>
        </lg>
        <lg type="stanza" n="60">
          <l>ṇavari a bhaḍa-vaccha-tthala<caesura/>-vaṇa-magga-ṇirāa-patthiucchaliāē</l>
          <l>ruhira-ṇaīa mahi-raō<caesura/> ummūlia-kūla-pāavō vva ṇisuddhō</l>
        </lg>
        <lg type="stanza" n="61">
          <l>palahua-ṇīhāra-ṇihaṁ<caesura/> saṁghāia-kamala-ṇāla-tantu-cchāaṁ</l>
          <l>ghōlaï dara-vōcchiṇṇaṁ<caesura/> mārua-bhiṇṇa-taliṇa-ṭṭhiaṁ raa-sēsaṁ</l>
        </lg>
        <lg type="stanza" n="62">
          <l>rumbhantujjua-maggaṁ<caesura/> dharāharantara-valanta-ṇaï-sōtta-ṇihaṁ</l>
          <l>valaï valanta-dhaa-vaḍaṁ<caesura/> paḍia-gaïnda-ṇivahantarālēsu balaṁ</l>
        </lg>
        <pb n="114"/>
        <lg type="stanza" n="63">
          <l>dūsaha-sahia-ppaharā<caesura/> duvvōjjha-vilagga-samara-ṇivvūḍha-bharā</l>
          <l>ōcchuṇṇa-duggama-pahā<caesura/> kaa-dukkara-pēsaṇā paḍanti pavaṁgā</l>
        </lg>
        <lg type="stanza" n="64">
          <l>bandhu-vaha-baddha-vēraṁ<caesura/> sahassa-pūraṇa-kavandha-jaṇiāmōaṁ</l>
          <l>vaḍḍhaï bhaḍa-diṇṇa-rasaṁ<caesura/> bhuja-pabbala-pahua-vīra-paḍaṇaṁ jujjhaṁ</l>
        </lg>
        <lg type="stanza" n="65">
          <l>maṇibandhāgaa-puñjia<caesura/>-saṁṇāha-cchēa-valaa-diṇṇāvēḍhaṁ</l>
          <l>ṇēuṁ ṇa caēi siā<caesura/> mūlucchiṇṇa-garuaṁ ṇisiarassa bhuaṁ</l>
        </lg>
        <lg type="stanza" n="66">
          <l>āvattantara-valiā<caesura/> ruhira-ṇihāēsu pāsa-baddha-pphēṇā</l>
          <l>ōllanta-pamha-garuā<caesura/> atthāanti paḍiūṇa camaruppīḍā</l>
        </lg>
        <lg type="stanza" n="67">
          <l>uddha-muha-mukka-ṇāā<caesura/> puvvaddha-bharōsianta-pacchima-bhāā</l>
          <l>kumbhē pavaa-silāhaa<caesura/>-khuppantuddhaṅkusē dhuṇanti gaïndā</l>
        </lg>
        <lg type="stanza" n="68">
          <l>aha pavaa-bharubbhantā<caesura/> paharujjua-tiasa-bhaṅga-dāṇa-samuiā</l>
          <l>jāā rakkhasa-jōhā<caesura/> paḍhamuggaa-dukkaraṁ paḍivahāhimuhā</l>
        </lg>
        <lg type="stanza" n="69">
          <l>bhaggōṇiattia-gaaṁ<caesura/> bhamiaṁ ṭhāṇa-parivattiōbhagga-rahaṁ</l>
          <l>ēkka-paa-valia-jōhaṁ<caesura/> maṇḍali-diṇṇa-turaaṁ ṇisāara-sēṇṇaṁ</l>
        </lg>
        <lg type="stanza" n="70">
          <l>amarisa-vitthakkantā<caesura/> vivalāanti bhamiūṇa galiāmarisā</l>
          <l>īsi-viatta-cchūḍhā<caesura/> ṇibbhīallīṇa-vāṇarā raaṇiarā</l>
        </lg>
        <lg type="stanza" n="71">
          <l>raha-saṁdāṇia-turaaṁ<caesura/> turaṁgamōra-tthala-kkhalia-pāikkaṁ</l>
          <l>pāikkāvalia-gaaṁ<caesura/> gaa-bhajjanta-raha-saṁkulaṁ valaï balaṁ</l>
        </lg>
        <lg type="stanza" n="72">
          <l>sasaï visamuddha-kampaṁ<caesura/> garuāanta-bhua-lambiōbhagga-dumaṁ</l>
          <l>vihalōsaria-paḍibhaḍaṁ<caesura/> saṇṇōvāhia-ṇisāaraṁ pavaa-balaṁ</l>
        </lg>
        <pb n="115"/>
        <lg type="stanza" n="73">
          <l>akkhaṇḍia-sōḍīrā<caesura/> pavaāṇia-paḍhama-māṇa-bhaṅgāvasarā</l>
          <l>bhaggā vi bhamanti puṇō<caesura/> ṇīsēsaṁ rakkhasā ṇa gēṇhanti bhaaṁ</l>
        </lg>
        <lg type="kulaka">
          <label>antyakulaaṁ 4</label>
          <lg type="stanza" n="74">
            <l>taha vi a dara-parivattia<caesura/>-cakkalaïjjanta-garua-cakka-raha-vahaṁ</l>
            <l>vitthakkanta-pahāvia<caesura/>-samattha-saṁṭhāvaṇā-viḍhatta-raṇa-jasaṁ</l>
          </lg>
          <lg type="stanza" n="75">
            <l>vāṇara-paraṁmuhōṇāmiaddha-mōḍia-ṇilāḍa-vaṭṭa-ṇisiaraṁ</l>
            <!--paraṁmuhō° corrected by GS, paraṁsuhō° in main text !-->

            <l>para-sēṇṇa-kalaalāhittha-paḍiṇiattanta-gaa-viōlārōhaṁ</l>

          </lg>
          <lg type="stanza" n="76">
            <l>cala-vāṇarāṇudhāvia<caesura/>-vāla-dharijjanta-ṇiccala-ṭṭhia-turaaṁ</l>
            <l>ṇihaa-bhaḍa-paḍia-sārahi<caesura/>-pavaṁga-bhēsia-turaṁga-hīranta-rahaṁ</l>
          </lg>
          <lg type="stanza" n="77">
            <l>dhārā-magga-ṇivāia<caesura/>-bala-paḍihaa-virala-vāṇaruṇṇia-maggaṁ</l>
            <l>bhaggaṁ galanta-paharaṇa<caesura/>-suṇṇaïōhaa-bhuaṁ ṇisāara-sēṇṇaṁ</l>
          </lg>
        </lg>
        <lg type="stanza" n="78">
          <l>aha hia-macchara-lahuā<caesura/> ēkkakkama-cakkhu-rakkhaṇāhia-hiaā</l>
          <l>hiaāvaḍia-dahamuhā<caesura/> valiā paḍimukka-raṇa-bhaā raaṇiarā</l>
        </lg>
        <lg type="stanza" n="79">
          <l>vōcchiṇṇa-saṁdhia-jasā<caesura/> hōnti ṇiatta-samuha-ṭṭhavia-sōḍīrā</l>
          <l>kaï-bala-duppariallā<caesura/> siḍhilia-paḍivaṇṇa-raṇa-dhurā raaṇiarā</l>
        </lg>
        <lg type="stanza" n="80">
          <l>tō bhaṅga-lajjiāṇaṁ<caesura/> parivaḍḍhia-pasara-harisiāṇa a garuaṁ</l>
          <l>raaṇiara-vāṇarāṇaṁ<caesura/> variāāria-bhaḍaṁ pavaṭṭaï jujjhaṁ</l>
        </lg>
        <lg type="stanza" n="81">
          <l>suggīvēṇa paaṅghō<caesura/> sattacchaa-pāavēṇa diṇṇa-raṇa-suhō</l>
          <l>vaṇa-gaa-dāṇa-surahiṇā<caesura/> vacchucchalia-kusumaṭṭahāsēṇa haō</l>
        </lg>
        <lg type="stanza" n="82">
          <l>diviāhaassa samarē<caesura/> surahiṁ ura-paḍia-sarasa-candaṇa-gandhaṁ</l>
          <l>asaṇippahassa jīaṁ<caesura/> agghāanta-suhiōṇimillassa gaaṁ</l>
        </lg>
        <lg type="stanza" n="83">
          <l>hantūṇa vajjamuṭṭhiṁ<caesura/> hasaï maïndō vi muṭṭhi-ghāa-ṇisuddhaṁ</l>
          <l>āhittha-diṭṭhi-ṇiggaa<caesura/>-jalaṇa-sihāamba-phuḍia-lōaṇa-jualaṁ</l>
        </lg>
        <pb n="116"/>
        <lg type="stanza" n="84">
          <l>kuviēṇa vijjumālī<caesura/> cira-jujjhia-harisiō susēṇēṇa kaō</l>
          <l>calaṇa-jualāvalambia<caesura/>-ṇakkhukkhitta-khuḍiōhaa-bhua-pphaḍihō</l>
        </lg>
        <lg type="stanza" n="85">
          <l>sahia-paharaṁ ṇalēṇa vi<caesura/> tavaṇassa talāhighāa-mōḍia-kaṇṭhaṁ</l>
          <l>ṇihiaṁ dēhammi siraṁ<caesura/> dēhō addha-ṇimiō mahi-alammi kaō</l>
        </lg>
        <lg type="stanza" n="86">
          <l>hantūṇa jambumāliṁ<caesura/> jhatti vihiṇṇō aïñciō pavaṇa-suō</l>
          <l>saala-tala-gāḍha-tāḍaṇa<caesura/>-bhiṇṇucchalia-sira-mēa-sitta-dasa-disaṁ</l>
        </lg>
        <lg type="stanza" n="87">
          <l>aha gēṇhaï aïbhūmiṁ<caesura/> indaï-vāli-taṇaāṇa raṇa-sōḍīraṁ</l>
          <l>ṇihaēkkamēkka-pariaṇa<caesura/>-sa-hattha-paḍivaṇṇa-saṁsaa-tulārōhaṁ</l>
        </lg>
        <lg type="stanza" n="88">
          <l>bāṇandhaāria-disaṁ<caesura/> dhaṇu-maṇḍala-parigaaṁ visēsēi paraṁ</l>
          <l>ālōiukkhaāṇia<caesura/>-mukka-paḍantēhi giri-sahassēhi kaī</l>
        </lg>
        <lg type="stanza" n="89">
          <l>ṇivaḍanti kusuma-ṇibbhara<caesura/>-milia-valanta-viḍavōvaūḍha-mahuarā</l>
          <l>vivaïṇṇa-pphala-lahuā<caesura/> dhua-majjha-kkhuḍia-pallavā duma-ṇivahā</l>
        </lg>
        <lg type="stanza" n="90">
          <l>vāli-taṇaaṁ ṇa pāvaï<caesura/> gaaṇē guppaï dumēhi sara-saṁghāō</l>
          <l>chijjanti addha-vanthē<caesura/> ēntā dahamuha-suaṁ ṇa laṅghanti dumā</l>
        </lg>
        <lg type="stanza" n="91">
          <l>vikkhitta-lōddha-kusumaṁ<caesura/> sara-daliuddhāamāṇa-candaṇa-gandhaṁ</l>
          <l>uddhua-mandāra-raaṁ<caesura/> sarasa-lavaṅga-dala-gabbhiṇaṁ hōi ṇahaṁ</l>
        </lg>
        <lg type="kulaka">
          <label>āikulaaṁ 7</label>
          <lg type="stanza" n="92">
            <l>ia taṁ sama-paḍihatthaṁ<caesura/> vāraṁ-vāra-bala-diṇṇa-sāhukkāraṁ</l>
            <l>indaï-vāli-suāṇaṁ<caesura/> paraṁ pamāṇaṁ gaaṁ pi vaḍḍhaï jujjhaṁ</l>
          </lg>
          <lg type="stanza" n="93">
            <l>duma-kusuma-majjha-ṇiggaa<caesura/>-sara-puṅkhālagga-ṇijjamāṇa-mahuaraṁ</l>
            <l>ṇivvāvārōsaria<caesura/>-ṭṭhiōhaāvigga-sēṇṇa-vimhaa-diṭṭhaṁ</l>
          </lg>
          <lg type="stanza" n="94">
            <l>dahamuha-taṇaa-visajjia<caesura/>-sara-bharia-ṇahaṅgaṇuppaïa-vāli-suaṁ</l>
            <l>vāli-sua-rōsa-pēsia<caesura/>-sāla-silā-sēla-ruddha-dahamuha-taṇaaṁ</l>
          </lg>
          <pb n="117"/>
          <lg type="stanza" n="95">
            <l>ṇisiara-sara-ṇiddāria<caesura/>-vāṇara-dēha-ruhirāruṇa-disāhōaṁ</l>
            <l>vāṇara-pahara-paattia<caesura/>-rakkhasa-ruhirōha-kaddamia-bhūmi-alaṁ</l>
          </lg>
          <lg type="stanza" n="96">
            <l>riu-sūla-dūmiōhīramāṇa-vāli-sua-diṇṇa-vāṇara-sōaṁ</l>

            <l>sēlāhighāa-mucchia<caesura/>-dahamuha-taṇaa-bhaa-bhiṇṇa-raaṇiara-balaṁ</l>
          </lg>
          <lg type="stanza" n="97">
            <l>tārā-taṇaa-visēsia<caesura/>-raaṇiara-paatta-pavaa-sēṇṇa-kalaalaṁ</l>
            <l>mandōdari-sua-dūmia<caesura/>-vāṇara-pariōsa-muhala-rakkhasa-lōaṁ</l>
          </lg>
          <lg type="stanza" n="98">
            <l>bhua-paḍia-ṇipphala-pphaliha-bhaṅga-hēlā-hasanta-vāṇara-jōhaṁ</l>

            <l>ura-bhiṇṇa-silā-ala-mēhaṇāa-mukkaṭṭahāsa-paṇḍuria-ṇahaṁ</l>

          </lg>
        </lg>
        <lg type="stanza" n="99">
          <l>aha indaïmmi vāli-taṇaēṇa samarāṇurāa-bhaggucchāhē</l>

          <l>ṇihaō tti hasanti kaī<caesura/> māāi ṭhia tti harisiā raaṇiarā</l>
        </lg>
        <trailer>ia tērahō āsāsaō parisamattō</trailer>
      </div>
      <pb n="118"/>
      <div type="canto" n="14">
        <head>caüddahō āsāsaō</head>
        <lg type="stanza" n="1">
          <l>aha ṇipphala-gaa-diasō<caesura/> jahicchiāsaṁpaḍanta-dahamuha-lambhō</l>
          <l>jūraï laṅkāhimuhō<caesura/> alasāanta-haa-rakkhasō rahuṇāhō</l>
        </lg>
        <lg type="stanza" n="2">
          <l>ēēsu suha-ṇisaṇṇō<caesura/> ṇa ṇīi samaraṁ dasāṇaṇō tti gaṇēntō</l>
          <l>icchaï diṇṇāāsē<caesura/> raaṇiarēsu paḍimuñciuṁ sara-ṇivahē</l>
        </lg>
        <lg type="stanza" n="3">
          <l>diṭṭhimmi patthiammi a<caesura/> āvaḍiammi a parē sara-ṇisumbhantē</l>
          <l>samarammi visūrantā<caesura/> mōhukkarisia-dumā bhamanti pavaṁgā</l>
        </lg>
        <lg type="stanza" n="4">
          <l>bhēttūṇa turia-mukkē<caesura/> aṇulōma-pahāviē silā-saṁghāē</l>
          <l>paḍhamaṁ sāhēnti paraṁ<caesura/> vihaḍia-vāṇara-maṇōrahā rāma-sarā</l>
        </lg>
        <lg type="stanza" n="5">
          <l>chijjaï karēṇa samaaṁ<caesura/> pavaē ṇalliaï rakkhasāṇa paharaṇaṁ</l>
          <l>pāvaï turia-vimukkaṁ<caesura/> aṇahaṁ ṇa a rakkhasaṁ pavaṁga-paharaṇaṁ</l>
        </lg>
        <lg type="stanza" n="6">
          <l>bhiṇṇē vacchammi silā<caesura/> giri-siharaṁ chiṇṇa-pāḍia-sira-ṭṭhāṇē</l>
          <l>ṇivaḍaï sarāhisaṁdhia<caesura/>-parakkamēhi pavaēhi rōsa-vimukkaṁ</l>
        </lg>
        <lg type="stanza" n="7">
          <l>saï saṁdhiō ccia sarō<caesura/> rahuṇāhassa saï cakkalaïaṁ ca dhaṇuṁ</l>
          <l>acchijjaï a sarāhaa<caesura/>-saï-palhatthanta-rakkhasa-sirēhi mahī</l>
        </lg>
        <lg type="stanza" n="8">
          <l>visamālagga-huavahā<caesura/> visahara-rēavia-bila-muha-paḍicchandā</l>
          <l>dīsanti bāṇa-maggā<caesura/> rakkhasa-dēhēsu sē ṇa dīsanti sarā</l>
        </lg>
        <lg type="stanza" n="9">
          <l>ukkarisantassa karē<caesura/> patthantassa hiaē rasantassa muhē</l>
          <l>dīsanti ṇavara paḍiā<caesura/> ṇivaddha-sira-paḍaṇa-sūiā rāma-sarā</l>
        </lg>
        <pb n="119"/>
        <lg type="stanza" n="10">
          <l>jō jattha ccia diṭṭhō<caesura/> suō jahiṁ jassa vialiō vi ṇiṇāō</l>
          <l>caliō a jō jahiṁ cia<caesura/> tassa tahiṁ cēa ṇivaḍiā rāma-sarā</l>
        </lg>
        <lg type="stanza" n="11">
          <l>haa-hatthi-bhaḍa-turaṁgā<caesura/> dīhā dīsanti tammi rakkhasa-sēṇṇē</l>
          <l>agga-kkhandha-paattā<caesura/> kūlaṁ bhēttūṇa ṇiggaā rāma-sarā</l>
        </lg>
        <lg type="stanza" n="12">
          <l>jaṁ cia ualaddha-bhaaṁ<caesura/> kāhii samaaṁ paḍāiavvārambhaṁ</l>
          <l>taṁ rāma-sarāhihaaṁ<caesura/> diṭṭhaṁ ṇavara paḍiaṁ ṇisāara-sēṇṇaṁ</l>
        </lg>
        <lg type="stanza" n="13">
          <l>ia taṁ bāṇukkittaṁ<caesura/> paḍanta-sama-kāla-diṭṭha-sira-saṁghāaṁ</l>
          <l>sua-sāraṇāvasēsaṁ<caesura/> khaṇēṇa rakkhasa-balaṁ kaaṁ rahuvaïṇā</l>
        </lg>
        <lg type="stanza" n="14">
          <l>tāva a salōhiāruṇa<caesura/>-rakkhasa-bala-ṇivvisēsa-saṁjhā-timirō</l>
          <l>paramatthaō cirassa va<caesura/> ṇivvāō galia-rakkhasa-bhaō diahō</l>
        </lg>
        <lg type="stanza" n="15">
          <l>aha uggāhia-cāō<caesura/> ēkkō vāli-sua-mōḍia-rahuppaïō</l>
          <l>saṁcaraï mēhaṇāō<caesura/> ṇiaa-cchavi-mēliandhaārammi ṇahē</l>
        </lg>
        <lg type="stanza" n="16">
          <l>tō ṇiṭṭhavia-ṇisiarā<caesura/> indaïṇā garua-vēra-mūlāhārā</l>
          <l>samaaṁ cia saccaviā<caesura/> addiṭṭhēṇa vihiṇēvva daharaha-taṇaā</l>
        </lg>
        <lg type="stanza" n="17">
          <l>muaï a saaṁbhu-diṇṇē<caesura/> tāṇa bhuaṁga-muha-ṇiggaāṇala-jīhē</l>
          <l>ṇīsēsa-ṇihaa-rakkhasa<caesura/>-vīsattha-palambiōhaa-bhuāṇa sarē</l>
        </lg>
        <lg type="stanza" n="18">
          <l>tō bhiṇṇaṅgaa-dēsā<caesura/> ṇiddāria-bīa-bāhu-pāaḍia-muhā</l>
          <l>rāhava-dēhammi ṭhiā<caesura/> tia-saṁdāṇia-bhuā bhuaṁgama-bāṇā</l>
        </lg>
        <lg type="stanza" n="19">
          <l>ṇiddhōāasa-ṇīlā<caesura/> ṇinti visāṇala-phuliṅga-pajjalia-muhā</l>
          <l>dhaṇu-saṁdhāṇa-vimukkā<caesura/> aüvva-ṇārāa-vibbhamā bhuaïndā</l>
        </lg>
        <lg type="stanza" n="20">
          <l>ṇivaḍanti vijju-muhalā<caesura/> tāra-samabbhahia-lōha-laṭṭhi-cchāā</l>
          <l>kasaṇa-jalaōarāhi va<caesura/> rakkhasa-māandhaāria-ṇahāhi sarā</l>
        </lg>
        <pb n="120"/>
        <lg type="stanza" n="21">
          <l>paḍhumaṁ ravi-bimba-ṇihā<caesura/> palaükkā-saṁṇihā ṇahaddha-paḍantā</l>
          <l>bhindantā hōnti sarā<caesura/> dara-ṇibbhiṇṇa-bhamiā bhuāsu bhuaṁgā</l>
        </lg>
        <lg type="stanza" n="22">
          <l>bajjhanti daharaha-suā<caesura/> dara-bhagga-maṇōrahā kilimmanti surā</l>
          <l>addiṭṭha-mēhaṇāā<caesura/> uṇṇāmia-pavvaā bhamanti pavaṁgā</l>
        </lg>
        <lg type="stanza" n="23">
          <l>rasaï ṇahammi ṇisiarō<caesura/> bhiṇṇamabhiṇṇa-hiaaṁ disāsu kaï-balaṁ</l>
          <l>bhijjantō vi ṇa bhijjaï<caesura/> riu-daṁsaṇa-diṇṇa-lōaṇō dāsarahī</l>
        </lg>
        <lg type="stanza" n="24">
          <l>rōsāṇala-pajjaliaṁ<caesura/> jalanta-vaḍavā-muhāṇala-paḍicchandaṁ</l>
          <l>aṅgēsu laddha-pasarā<caesura/> hiaaṁ sē ṇavara pariharanti bhuaṁgā</l>
        </lg>
        <lg type="stanza" n="25">
          <l>tāṇa bhuaṁga-parigaā<caesura/> dukkha-pahuppanta-viaḍa-bhōgāvēḍhā</l>
          <l>jāā thira-ṇikkampā<caesura/> malaa-aḍuppaṇṇa-candaṇa-duma vva bhuā</l>
        </lg>
        <lg type="stanza" n="26">
          <l>taha paḍivaṇṇa-dhaṇu-sarā<caesura/> sara-ṇibbhijjanta-ṇiccala-bhua-pphalihā</l>
          <l>daṭṭhōṭṭha-mētta-lakkhia<caesura/>-ṇipphala-rōsa-lahuā kaā rahu-taṇaā</l>
        </lg>
        <lg type="stanza" n="27">
          <l>sara-ṇibbhiṇṇa-sarīrā<caesura/> jāā ālōa-maggiavvāvaavā</l>
          <l>dari-diṭṭha-pattaṇantara<caesura/>-ṇihitta-saṁkhāa-lōhiā rahu-taṇaā</l>
        </lg>
        <lg type="stanza" n="28">
          <l>sara-sīviōru-jualaṁ<caesura/> saṁkīlia-vihala-ṇiccala-ṭṭhia-calaṇaṁ</l>
          <l>ṇialia-dēhāvaavaṁ<caesura/> saṁcariavvaṁ pi rahu-suāṇa avahaaṁ</l>
        </lg>
        <lg type="stanza" n="29">
          <l>tō sura-hiaēhi samaṁ<caesura/> paḍiaṁ vihalanta-paḍhama-saṁṭhia-bāṇaṁ</l>
          <l>addiṭṭha-riu-visajjia<caesura/>-sara-paharaṅkusia-vāma-hatthāhi dhaṇuṁ</l>
        </lg>
        <lg type="stanza" n="30">
          <l>uddhāiō a sahasā<caesura/> vivalāa-vimāṇa-taḍima-pacchima-dēsē</l>
          <l>sura-vahu-visamakkandō<caesura/> ēkkamuhāhaa-rasanta-tanti-cchāō</l>
        </lg>
        <pb n="121"/>
        <lg type="stanza" n="31">
          <l>tō paḍiō rahuṇāhō<caesura/> bhañjantō tihuvaṇassa āsā-bandhaṁ</l>
          <l>sīha-ṇahaṅkusa-pahaō<caesura/> tuṅgaṁ āsaṇṇa-pāavaṁ va vaṇa-gaō</l>
        </lg>
        <lg type="stanza" n="32">
          <l>paḍiassa a rahuvaïṇō<caesura/> paḍiō aṇumaggaaṁ sumittā-taṇaō</l>
          <l>uddha-ṭṭhiassa paṇaō<caesura/> palhatthassa va dumassa chāā-ṇivahō</l>
          <!-- Goldschmidt ūddha!-->
        </lg>
        <lg type="stanza" n="33">
          <l>dharaṇi-paḍiēsu tēsu a<caesura/> ṇivvaṇṇanta-samuhōṇaa-bharuvvattā</l>
          <l>uttāṇiēkka-cakkā<caesura/> surāṇa taṁsa-taḍimā ciraṁ āsi rahā</l>
        </lg>
        <lg type="stanza" n="34">
          <l>hiaa-paḍaṇē vva mūḍhaṁ<caesura/> raï-paḍaṇē vva sahasā tamammi ṇivaḍiaṁ</l>
          <l>rāma-paḍaṇammi jāaṁ<caesura/> sira-paḍaṇē vva gaa-jīviaṁ tēllōkkaṁ</l>
        </lg>
        <lg type="stanza" n="35">
          <l>aha rāma-parittāṇaṁ<caesura/> suṇṇa-disā-muha-palōaṇa-ṇirucchāhaṁ</l>
          <l>bhaa-ṇiccala-puñjaïaṁ<caesura/> ṇa muaï paḍiaṁ pi rāhavaṁ kaï-sēṇṇaṁ</l>
        </lg>
        <lg type="stanza" n="36">
          <l>dīṇaṁ bhaggucchāhaṁ<caesura/> uvvigga-maṇaṁ visāa-pēllia-hiaaṁ</l>
          <l>rāhava-viiṇṇa-ṇaaṇaṁ<caesura/> ālēkkha-gaaṁ va saṁṭhiaṁ kaï-sēṇṇaṁ</l>
        </lg>
        <lg type="stanza" n="37">
          <l>paḍiassa vi rahuvaïṇō<caesura/> dīsantō dēi pavaa-vaï-saṁlāvaṁ</l>
          <l>avisāa-mahagghaviō<caesura/> sāsaa-dhīra-dhariō muhassa pasāō</l>
        </lg>
        <lg type="stanza" n="38">
          <l>ṇavari a vihīsaṇa-jalāhaacchiṇā vāṇarāhivēṇa ṇaha-arō</l>

          <l>pāsammi dhaṇu-sahāō<caesura/> diṭṭhō kaa-pēsaṇō dasāṇaṇa-taṇaō</l>
        </lg>
        <lg type="stanza" n="39">
          <l>tō rōsa-tulia-pavvaa<caesura/>-sahasuddhāia-pahāviō suggīō</l>
          <l>laṅkaṁ bhaa-vivalāaṁ<caesura/> ahilēūṇa ṇavaraṁ ṭhiō raaṇiaraṁ</l>
        </lg>
        <lg type="stanza" n="40">
          <l>indaïṇā viṇivēia<caesura/>-rāhava-ṇihaṇa-suhiō ṇisāara-ṇāhō</l>
          <l>āsāia-jaṇaa-suā<caesura/>-samāgamōvāa-ṇivvuō ūsasiō</l>
        </lg>
        <lg type="stanza" n="41">
          <l>aha ṇisiarīhi dahamuha<caesura/>-vaaṇāṇia-diṭṭha-sarasa-khaṇa-vēhavvā</l>
          <pb n="122"/>
          <l>mukkakkanda-visaṁṭhula<caesura/>-dara-vilavia-mucchiā kaā jaṇaa-suā</l>
        </lg>
        <lg type="stanza" n="42">
          <l>tō gaa-mōhummillō<caesura/> pēcchantō rāhavō sumittā-taṇaaṁ</l>
          <l>paridēviuṁ paüttō<caesura/> takkhaṇa-pabbhaṭṭha-saala-sīā-dukkhō</l>
        </lg>
        <lg type="stanza" n="43">
          <l>jassa saalaṁ tihuaṇaṁ<caesura/> āruhaï dhaṇummi saṁsaaṁ ārūḍhē</l>
          <l>sō vi haō sōmittī<caesura/> ṇatthi vaṇē jaṁ ṇa ēi vihi-pariṇāmō</l>
        </lg>
        <lg type="stanza" n="44">
          <l>aha vāaṁ kaa-kajjō<caesura/> majjha kaē mukka-jīviō sōmittī</l>
          <l>ṇipphala-vūḍha-bhua-bharō<caesura/> ṇavara maē ccēa lahuiō appāṇō</l><!-- G. has vvūḍha, B. has vūḍha, correctly. !-->
        </lg>
        <lg type="stanza" n="45">
          <l>aha jampaï suggīvaṁ<caesura/> mahuraṁ ucchāha-dāvia-paricchēaṁ</l>
          <l>vaaṇaṁ sahasōvatthia<caesura/>-maraṇāvatthā-vavaṭṭhavia-gambhīraṁ</l>
        </lg>
        <lg type="stanza" n="46">
          <l>ṇivvūḍhaṁ dhīra tumē<caesura/> imō vi uahutta-bhua-balō kaï-lōō</l>
          <l>kammaṁ imēṇa vi kaaṁ<caesura/> jaa-ṇivvaḍia-jasa-dukkaraṁ māruiṇā</l>
        </lg>
        <lg type="stanza" n="47">
          <l>āvaddha-bandhu-vēraṁ<caesura/> jaṁ mē ṇa ṇiā vibhīsaṇaṁ rāa-sirī</l>
          <l>dukkhēṇa ēṇa a mahaṁ<caesura/> avihāvia-bāṇa-vēaṇa-rasaṁ hiaaṁ</l>
        </lg>
        <lg type="stanza" n="48">
          <l>tā vaccasu mā mujjhasu<caesura/> turiaṁ tēṇēa sēu-bandhēṇa tumaṁ</l>
          <l>pēcchasu bandhava-vaggaṁ<caesura/> dukkhaṁ kālassa jāṇiuṁ pariṇāmaṁ</l>
        </lg>
        <lg type="stanza" n="49">
          <l>tō tivva-rōsa-laṅghia<caesura/>-vihuāṇaṇa-dukkha-dharia-bāhuppīḍō</l>
          <l>rahuvaïṇō paḍivaaṇaṁ<caesura/> bhaṇaï adāūṇa vāṇarē pavaa-vaī</l>
        </lg>
        <lg type="stanza" n="50">
          <l>vaccaha lakkhaṇa-sahiaṁ<caesura/> ṇava-pallava-raïa-vīra-saaṇattharaṇaṁ</l>
          <l>pāvēha vāṇara-uriṁ<caesura/> avihāvia-bāṇa-vēaṇaṁ rahuṇāhaṁ</l>
        </lg>
        <lg type="kulaka">
          <label>antyakulaaṁ</label>
          <lg type="stanza" n="51">
            <l>ahaaṁ pi vijju-paḍaṇāiritta-saṁpāa-gahia-pavviddha-dhaṇuṁ</l>
            <l>addhōhariāsāia<caesura/>-valia-bhuakkhitta-mōḍia-gaā-vihalaṁ</l>
          </lg>
          <pb n="123"/>
          <lg type="stanza" n="52">
            <l>khandhaddhantōvāhia<caesura/>-karajualōlugga-candahāsa-kkhaggaṁ</l>
            <l>akkanta-calaṇa-tāḍia<caesura/>-dalia-rahāhōmuhōsaranta-paharaṇaṁ</l>
          </lg>
          <lg type="stanza" n="53">
            <l>bhagga-purilla-visaṁṭhula<caesura/>-bhua-jualukkhuḍia-sēsa-ṇipphala-bāhuṁ</l>
            <l>vajja-ṇiha-hattha-ṇivaḍanta-diṇṇa-daḍha-muṭṭhi-bhiṇṇa-vacchaddhantaṁ</l>

          </lg>
          <lg type="stanza" n="54">
            <l>bhua-ṇivvālia-kaḍḍhia<caesura/>-khuḍiakkēkka-visaranta-pavviddha-siraṁ</l>
            <l>ṇipphala-sīā-saṁdhia<caesura/>-ṇakkhukkhuḍia-hiaaṁ karēmi dahamuhaṁ</l>
          </lg>
        </lg>
        <lg type="stanza" n="55">
          <l>ia ajjaṁ cēa maē<caesura/> ṇihaammi dasāṇaṇē ṇiā kikkindhaṁ</l>
          <l>aṇumarihii va marantaṁ<caesura/> dacchihi va jianta-rāhavaṁ jaṇaa-suā</l>
        </lg>
        <lg type="stanza" n="56">
          <l>visahara-bāṇa tti imē<caesura/> vihīsaṇēṇa viṇivāriē suggīē</l>
          <l>āḍhattō cintēuṁ<caesura/> mantaṁ hiaēṇa gāruḍaṁ rahuṇāhō</l>
        </lg>
        <lg type="stanza" n="57">
          <l>ṇavari a sahasucchippanta-sāaraddhanta-dhuvvamāṇa-suvēlaṁ</l>

          <l>jāaṁ khara-vāāhaa<caesura/>-kiranta-rakkhasa-kalēvaraṁ dharaṇi-alaṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="58">
            <l>pēcchaï a kaṇaa-pēhuṇa<caesura/>-bahalujjōa-paḍisāria-mahā-timiraṁ</l>
            <l>ṇava-piñcha-maüa-pamhaṁ<caesura/> thira-piṭṭhi-ṇihitta-mahumahāsaṇa-maggaṁ</l>
            <!--piṭṭhi corrected by GS, pitthi in main text!-->
          </lg>
          <lg type="stanza" n="59">
            <l>duvvāra-vāsavāuha<caesura/>-ghāa-vimukkēkka-piñcha-pāaḍa-vacchaṁ</l>
            <l>rāmō pāālañchia<caesura/>-kaṇṭha-valanta-ṭṭhiōraa-dharaṁ garuḍaṁ</l>
          </lg>
        </lg>
        <lg type="stanza" n="60">
          <l>tō kaa-rāma-paṇāmē<caesura/> garuḍē ōvaïa-samuha-saṁṭhia-diṭṭhē</l>
          <l>dōṇha vi mukka-sarīrā<caesura/> ṇa viṇajjaï tē kahiṁ gaā sara-ṇivahā</l>
        </lg>
        <pb n="124"/>
        <lg type="stanza" n="61">
          <l>aha sara-bandha-vimukkō<caesura/> viṇaā-taṇaōvaūhaṇa-kkhaa-rahiō</l>
          <l>appāhiattha-mantō<caesura/> jāō gaa-garuḍa-dāruṇō rahuṇāhō</l>
        </lg>
        <lg type="stanza" n="62">
          <l>aha sara-bandha-vimukkē<caesura/> sōūṇa ṇisāarāhivō rahuṇāhē</l>
          <l>āaa-garuḍāsaṅkō<caesura/> dhummakkhammi saalaṁ ṇimēi raṇa-bharaṁ</l>
        </lg>
        <lg type="stanza" n="63">
          <l>sō rōsēṇa rahēṇa va<caesura/> ucchāhēṇa va ṇisāara-balēṇa samaṁ</l>
          <l>ṇīi bhuaṁ va paharisaṁ<caesura/> vahamāṇō vikkamaṁ va vērāvandhaṁ</l>
        </lg>
        <lg type="stanza" n="64">
          <l>tō sō rakkhasa-ṇivahō<caesura/> saha dhummakkhēṇa sāaraddhanta-ṇihō</l>
          <l>vaḍavā-muhāṇalassa va<caesura/> saṁcaraṇa-pahammi mārua-suassa ṭhiō</l>
        </lg>
        <lg type="stanza" n="65">
          <l>aha dāruṇāvasāṇē<caesura/> kaï-rakkhasa-sēṇṇa-vaïarammi paattē</l>
          <l>saṁbhāriakkha-ṇihaṇō<caesura/> ōttharaï sarēhi māruiṁ dhummakkhō</l>
        </lg>
        <lg type="stanza" n="66">
          <l>tō tassa sara-ṇighāē<caesura/> rōmantara-lagga-ṇipphalē dhuamāṇō</l>
          <l>akkamaṇa-mōḍia-rahō<caesura/> hia-dhummakkha-dhaṇu-saṁṭhiō hasaï kaī</l>
        </lg>
        <lg type="stanza" n="67">
          <l>bhaggō bhuammi phalihō<caesura/> vacchucchalia-daliaṁ ṇa iṭṭhaṁ musalaṁ</l>
          <l>dhummakkha-rōsa-mukkaṁ<caesura/> pavaassa jahiṁ tahiṁ virāi paharaṇaṁ</l>
        </lg>
        <lg type="kulaka">
          <label>juggaaṁ</label>
          <lg type="stanza" n="68">
            <l>tō dīha-vāma-kara-ala<caesura/>-paḍivaṇṇāvēḍhaṇōṇaa-galuddēsaṁ</l>
            <l>rumbhanta-jīva-ṇiggama<caesura/>-vacchabbhantara-bhamanta-sīha-ṇiṇāaṁ</l>
          </lg>
          <lg type="stanza" n="69">
            <l>khaṇa-vāvāri-visaṁṭhula<caesura/>-galanta-paharaṇa-palambiōhaa-hatthaṁ</l>
            <l>kuṇaï pabhañjaṇa-taṇaō<caesura/> uddhuṭṭhia-mukka-jīviaṁ dhummakkhaṁ</l>
          </lg>
        </lg>
        <lg type="stanza" n="70">
          <l>aha paḍiē dhummakkhē<caesura/> haa-sēsammi a gaē ṇisāara-sēṇṇē</l>
          <l>dahamuha-samuhāṇattaṁ<caesura/> ṇintaṁ pēcchaï akampaṇaṁ pavaṇa-suō</l>
        </lg>
        <lg type="stanza" n="71">
          <l>taṁ pi viiṇṇōra-tthala<caesura/>-vīsatthōharia-ṇiṭṭhiāuha-ṇivahaṁ</l>
          <l>ōsumbhaï haṇumantō<caesura/> ēkkēkka-kkhuḍia-vippaïṇṇāvaavaṁ</l>
        </lg>
        <pb n="125"/>
        <lg type="stanza" n="72">
          <l>aha dahamuha-saṁdiṭṭhō<caesura/> haṇumantāghāa-sama-tulagga-pphiḍiō</l>
          <l>paḍiō ṇīlassa muhē<caesura/> aladdha-samara-suha-dūmiassa pahatthō</l>
        </lg>
        <lg type="stanza" n="73">
          <l>ṇavari a patthāṇē ccia<caesura/> bāṇō kālāasō pahattha-vimukkō</l>
          <l>paḍiō ṇīlassa urē<caesura/> vaṇa-paḍibhiṇṇa-ruhiruggamēṇa pisuṇiō</l>
        </lg>
        <lg type="stanza" n="74">
          <l>vēōvattia-viḍavaṁ<caesura/> muaï kaī vi sura-hatthi-parimala-surahiṁ</l>
          <l>gaï-magga-lagga-bhamaraṁ<caesura/> paḍisōtta-pasāriaṁsuaṁ kappa-dumaṁ</l>
        </lg>
        <lg type="stanza" n="75">
          <l>bōlanta-jalaharassa va<caesura/> tō sē āsāra-jala-lava-tthavaa-ṇihō</l>
          <l>āgama-maggammi ṭhiō<caesura/> dhua-viḍava-kkhalia-mōttiā-phala-ṇivahō</l>
        </lg>
        <lg type="stanza" n="76">
          <l>tō tassa bhua-vimukkō<caesura/> bhaggō vaṇa-bharia-mōttia-pphala-vaarō</l>
          <l>bhajjanta-viḍava-vialia<caesura/>-siaṁsuāvīa-pahara-ruhirammi urē</l>
        </lg>
        <lg type="stanza" n="77">
          <l>samaaṁ vañcēi sarē<caesura/> thaēi samaaṁ kaī dumēhi ṇaha-alaṁ</l>
          <l>samaaṁ tēṇa vimukkō<caesura/> caüddisaṁ pāaḍō silā-saṁghāō</l>
        </lg>
        <lg type="stanza" n="78">
          <l>vialanta-duma-cchēā<caesura/> sara-ghāa-dalanta-vialia-silā-ṇivahā</l>
          <l>dīsanti dalia-pavvaa<caesura/>-vōcchijjantōjjharā ṇaha-aluddēsā</l>
        </lg>
        <lg type="stanza" n="79">
          <l>giri-dhāu-raa-kkhaürō<caesura/> aṁsa-vipalhattha-bahala-kēsara-ṇivahō</l>
          <l>saṁjhāava-vicchuriō<caesura/> sajalō vva ghaṇō ṇahammi dīsaï ṇīlō</l>
        </lg>
        <lg type="stanza" n="80">
          <l>ṇavari a gaaṇaddhantē<caesura/> ōvaḍaṇakkhitta-dhaṇu-ṇiatta-tthimiō</l>
          <l>taha dhariō via dīsaï<caesura/> paḍhama-vimukkēhi sara-samūhēhi kaī</l>
        </lg>
        <lg type="stanza" n="81">
          <l>aha ṇisiarēṇa musalaṁ<caesura/> ṇīlassa lalāṭa-vaṭṭa-paccupphaliaṁ</l>
          <l>majjhammi dharēnta-ravaṁ<caesura/> samuhāgaa-turia-vañciaṁ paḍivaṇṇaṁ</l>
        </lg>
        <lg type="stanza" n="82">
          <l>gēṇhaï a jalaṇa-taṇaō<caesura/> suvēla-siharaddha-lagga-mēha-cchāaṁ</l>
          <l>viaḍa-pahatthōra-tthala<caesura/>-sama-vitthāra-kaḍhiṇattaṇaṁ kasaṇa-silaṁ</l>
        </lg>
        <pb n="126"/>
        <lg type="stanza" n="83">
          <l>dūra-samuppaïēṇa a<caesura/> ṇīlēṇa silā-alōtthaammi diṇaarē</l>
          <l>jāō ṇahammi diasō<caesura/> takkhaṇa-baddha-timirā mahi-alammi ṇisā</l>
        </lg>
        <lg type="stanza" n="84">
          <l>aha ṇīlassa pahatthō<caesura/> raṇāṇurāēṇa sahia-gāḍha-ppaharō</l>
          <l>ghāabbhantara-bhiṇṇō<caesura/> galanta-jīa-ruhirō gaō dharaṇi-alaṁ</l>
        </lg>
        <trailer>ia siri-pavarasēṇa-viraïē dahamuhavahē mahākavvē caüddahō āsāsaō</trailer>
      </div>
      <pb n="127"/>
      <div type="canto" n="15">
        <head>pañcarahō āsāsaō</head>
        <lg type="stanza" n="1">
          <l>aha ṇihaammi pahatthē<caesura/> bandhu-vahāmarisa-ṇinta-bāhuppīḍō</l>
          <l>caliō sihi-paccuggaa<caesura/>-huṁkāra-bharēnta-dasa-disō dahavaaṇō</l>
        </lg>
        <lg type="stanza" n="2">
          <l>taha kuviēṇa pahasiaṁ<caesura/> karāla-muha-kandarā-bharēnta-dasa-disaṁ</l>
          <l>jaha sē bhaa-tuṇhikkō<caesura/> bhavaṇa-kkhambhēsu pariaṇō vi ṇilukkō</l>
        </lg>
        <lg type="stanza" n="3">
          <l>tō rakkhasa-parivāraṁ<caesura/> ṇia-pāa-bharōṇamanta-pacchima-taḍimaṁ</l>
          <l>sārahiṇā rubbhantaṁ<caesura/> caḍula-turaṁgama-dhaaṁ rahaṁ ārūḍhō</l>
        </lg>
        <lg type="stanza" n="4">
          <l>huṁkārēṇa sahāē<caesura/> khuhia-mahā-kalaalēṇa laṅkā-majjhē</l>
          <l>pura-sēṇṇa-kalaalēṇa a<caesura/> ṇāō caliō tti vāṇarēhi dahamuhō</l>
        </lg>
        <lg type="stanza" n="5">
          <l>ṇavari a muha-ṇivahōvari<caesura/>-dukkha-pahutta-dhavalāavatta-cchāō</l>
          <!--ṇivahōvari- (cpd with dukkha) corrected by GS, main text has ṇivahōvari
            (followed by space)!-->
          <l>ṇiggantūṇa purīō<caesura/> bhañjaï bhagga-raṇa-maccharaṁ kaï-sēṇṇaṁ</l>
        </lg>
        <lg type="stanza" n="6">
          <l>tō muha-mētta-valantā<caesura/> pacchima-kēsara-saḍāhaagga-kkhandhā</l>
          <l>bhaggāṇumagga-laggā<caesura/> pēcchanti dasāṇaṇaṁ pavaṁgama-ṇivahā</l>
        </lg>
        <lg type="stanza" n="7">
          <l>tō tē bhiṇṇa-paaṭṭē<caesura/> dahavaaṇakkanta-diṇṇa-viddavia-paē</l>
          <l>pamhaṭṭha-jahā-bhaṇiē<caesura/> bhaṇaï samuppaṇṇa-raṇa-bhaē jalaṇa-suō</l>
        </lg>
        <lg type="stanza" n="8">
          <l>mā muñcaha samara-dhuraṁ<caesura/> ēsa samukkhitta-malaa-siharaddhantō</l>
          <l>jassa kaēṇa paḍāaha<caesura/> taṁ cia vō haraï jīviaṁ pavaa-vaī</l>
        </lg>
        <lg type="stanza" n="9">
          <l>sīāhia-hiaēṇa a<caesura/> aha sō tti dasāṇaṇēṇa sārahi-siṭṭhō</l>
          <l>ṇa vi taha rāmō tti ciraṁ<caesura/> jaha tīa piō tti sabahumāṇaṁ diṭṭhō</l>
        </lg>
        <pb n="128"/>
        <lg type="stanza" n="10">
          <l>aha rāma-sarāhihaō<caesura/> pavaēhi paraṁmuhōhasijjanta-rahō</l>
          <l>chiṇṇa-paḍiāavattō<caesura/> laṅkāhimuhō gaō ṇisāara-ṇāhō</l>
        </lg>
        <lg type="stanza" n="11">
          <l>tō tēṇa lahuia-jasaṁ<caesura/> patta-viṇāsēṇa mukka-sōḍīra-paaṁ</l>
          <l>paḍivōhaṇaṁ aālē<caesura/> suhōvasuttassa kumbhaaṇṇassa kaaṁ</l>
        </lg>
        <lg type="stanza" n="12">
          <l>sō vi a jambhāantō<caesura/> aāla-paḍivōha-garuia-siraddhantō</l>
          <l>ṇīa hasiūṇa suiraṁ<caesura/> lahuaṁ sōūṇa rāma-vaha-saṁdēsaṁ</l>
        </lg>
        <lg type="stanza" n="13">
          <l>ōcchuṇṇa-raï-raha-vahō<caesura/> jāō dēhassa sē kaṇaa-pāārō</l>
          <l>ūru-paēsālaggō<caesura/> dara-khaliō vva tavaṇijja-rāa-pariarō</l>
        </lg>
        <lg type="stanza" n="14">
          <l>laṅghia-pāārassa a<caesura/> tō sē vivalāa-maara-pakkaggāhā</l>
          <l>jāṇu-ppamāṇa-salilā<caesura/> jāā phaḍihā-gaā samuddaddhantā</l>
        </lg>
        <lg type="stanza" n="15">
          <l>tō taṁ pēcchanta ccia<caesura/> pacchāhuttā ṇiatta-raṇa-vāvārā</l>
          <l>hattha-paḍanta-dharāhara<caesura/>-visamakkantā paḍāiā kaï-ṇivahā</l>
        </lg>
        <lg type="stanza" n="16">
          <l>aha sēlēhi tarūhi a<caesura/> phalihēhi a mōggarēhi hantūṇa daḍhaṁ</l>
          <l>daḍha-daṇḍāuha-maggaṇa<caesura/>-musalēhi khaṇēṇa vāṇara-balaṁ saalaṁ</l>
        </lg>
        <lg type="stanza" n="17">
          <l>tō pavaāi gaāiṁ<caesura/> turaāi a rakkhasāi lōhia-mattō</l>
          <l>rāma-sarāghāa-dhuō<caesura/> ṇiaa-balē para-balē paattō khattuṁ</l>
        </lg>
        <lg type="stanza" n="18">
          <l>cira-jujjhiassa tō sē<caesura/> dōṇha vi rāma-dhaṇu-ṇiggaa-sarāhihaā</l>
          <l>paḍhamaṁ dharaṇīa bhuā<caesura/> pacchā chēa-ruhirōjjharā palhatthā</l>
        </lg>
        <lg type="stanza" n="19">
          <l>ēkkō ruddha-ṇaï-muhō<caesura/> aṇuvēlaṁ ṇivaḍiō suvēlō vva bhuō</l>
          <l>sāara-laddhatthāmō<caesura/> bīō sē bīa-sēu-bandha vva ṭhiō</l>
        </lg>
        <lg type="stanza" n="20">
          <l>āaṇṇa-kaḍḍhiēṇa a<caesura/> tō sē cakkalia-sihi-sihēṇa raṇa-muhē</l>
          <l>rahuvaï-sarēṇa tuṅgaṁ<caesura/> cakkēṇa va rāhuṇō siraṁ ukkhuḍiaṁ</l>
        </lg>
        <pb n="129"/>
        <lg type="stanza" n="21">
          <l>gaaṇuṇṇaēṇa tēṇa a<caesura/> pavaṇa-bharēnta-muha-kandarā-muhalēṇaṁ</l>
          <l>chiṇṇa-paḍiēṇa vi kaō<caesura/> caüttha-tuṅga-siharuggamō vva tiūḍō</l>
        </lg>
        <lg type="stanza" n="22">
          <l>paḍiē a kumbhaaṇṇē<caesura/> dūra-palāa-dara-bhagga-pakkaggāhō</l>
          <l>dēha-bharantucchaṅgō<caesura/> pabbālēi vaḍavā-muhaṁ maaraharō</l>
        </lg>
        <lg type="stanza" n="23">
          <l>tō kumbhaaṇṇa-ṇihaṇaṁ<caesura/> sōūṇa dasāṇaṇō pahatthabbhahiaṁ</l>
          <l>rōsāava-rajjantaṁ<caesura/> puṇō vi hasiūṇa dhuṇaï muha-saṁghāaṁ</l>
        </lg>
        <lg type="stanza" n="24">
          <l>ṇintassa a taṁ vēlaṁ<caesura/> amarisa-parivaḍḍhiassa bhavaṇucchaṅgē</l>
          <l>khambhantara-vitthārā<caesura/> tē ccia vaccha-tthalassa sē ṇa pahuttā</l>
        </lg>
        <lg type="stanza" n="25">
          <l>dara-ṇiggaassa ṇavari a<caesura/> ugghāḍia-vaccha-bharia-bhavaṇucchaṅgō</l>
          <l>jāṇu-paḍiuṭṭhiō sē<caesura/> jampaï hasiūṇa mēhaṇāō tti suō</l>
        </lg>
        <lg type="stanza" n="26">
          <l>ṇimmāviammi kajjē<caesura/> sāhasa-garuē vi appaṇa ccia guruṇā</l>
          <l>puttēṇa putta-sarisaṁ<caesura/> putta-ppharisaṁ ṇa pāviō hōi piā</l>
        </lg>
        <lg type="stanza" n="27">
          <l>kīsa mamammi dharēntē<caesura/> māṇusa-mēttassa daharaha-suassa kaē</l>
          <l>ia ṇīsi appaṇa ccia<caesura/> lahuantō amha rakkhasa-ulassa jasaṁ</l>
        </lg>
        <lg type="stanza" n="28">
          <l>ukkhaa-bhuaṁga-raaṇaṁ<caesura/> ṇisuḍhia-ṇandaṇa-vaṇaṁ palōṭṭia-sēlaṁ</l>
          <l>appāṇaṁ va ṇa āṇasi<caesura/> samaṁ samatthassa tihuaṇassa bhara-sahaṁ</l>
        </lg>
        <lg type="stanza" n="29">
          <l>kiṁ ṇihaṇēmi raṇa-muhē<caesura/> sarēkka-sōsavia-sāaraṁ rahuṇāhaṁ</l>
          <l>ō satta vi ajjaṁ cia<caesura/> valanta-vaḍavā-muhē malēmi samuddē</l>
        </lg>
        <lg type="kulaka">
          <label>juggaaṁ</label>
          <lg type="stanza" n="30">
            <l>ia viṇṇavia-dahamuhō<caesura/> pacchima-sārahi-kara-ṭṭhavia-sīsakkō</l>
            <l>āvaddha-kavaa-manthara<caesura/>-paa-vikkama-bhara-ṇamanta-vitthaa-taḍimaṁ</l>
          </lg>
          <lg type="stanza" n="31">
            <l>dhaa-sihara-ṭṭhia-jalahara<caesura/>-muccantāsaṇi-paḍipphalia-sūra-karaṁ</l>
            <l>samara-turiō vilaggaï<caesura/> rahaṁ suāsaṇṇa-rāma-dhaṇu-ṇigghōsō</l>
          </lg>
        </lg>
        <pb n="130"/>
        <lg type="stanza" n="32">
          <l>ia vāria-dahavaaṇō<caesura/> dahavaaṇāṇatti-vilaïukkhitta-bharō</l>
          <l>ṇīi rahaṁ ārūḍhō<caesura/> rakkhasa-parivāriō dasāṇaṇa-taṇaō</l>
        </lg>
        <lg type="stanza" n="33">
          <l>jō dahamuhagga-dārē<caesura/> turia-pahāvia-rahassa jō ṇaari-muhē</l>
          <l>khōhēntassa kaï-balaṁ<caesura/> sō ccia vēō a sē paatta-halahalō</l>
        </lg>
        <lg type="stanza" n="34">
          <l>aha rāma-baddha-lakkhō<caesura/> paḍhamuddhāia-pavaṁgama-kkhavia-balō</l>
          <l>vāṇara-jōhēhi samaṁ<caesura/> jalaṇa-suēṇa variō dasāṇaṇa-taṇaō</l>
        </lg>
        <lg type="stanza" n="35">
          <l>ṇīlēṇa gaṇḍa-sēlaṁ<caesura/> diviēṇa dumaṁ silā-alaṁ māruiṇā</l>
          <l>dārēi sarēhi samaṁ<caesura/> ṇalēṇa mukkaṁ ca malaa-sihara-kkhaṇḍaṁ</l>
        </lg>
        <lg type="stanza" n="36">
          <l>tō bhagga-pavaa-sēṇṇaṁ<caesura/> ṇiumbhilā-hutta-saccavia-patthāṇaṁ</l>
          <l>vārēha mēhaṇāaṁ<caesura/> vibhīsaṇēṇa bhaṇiō sumittā-taṇaō</l>
        </lg>
        <lg type="stanza" n="37">
          <l>tō māāhi sarēhi a<caesura/> sēlēhi a jujjhiassa rakkhasa-sarisaṁ</l>
          <l>sōmittiṇā ṇisuddhaṁ<caesura/> piāmahatthēṇa mēhaṇāassa siraṁ</l>
        </lg>
        <lg type="stanza" n="38">
          <l>sōūṇa indaï-vahaṁ<caesura/> muaï sarōsaṁ dasāṇaṇō bāha-jalaṁ</l>
          <l>abbhuttia-dīvāṇaṁ<caesura/> ṇivaḍaï tuppaṁ va takkhaṇaṁ sahuāsaṁ</l>
        </lg>
        <lg type="stanza" n="39">
          <l>ṇihaē a mēhaṇāē<caesura/> pariattantēṇa takkhaṇaṁ cia vihiṇā</l>
          <l>rōsa-visāēhi samaṁ<caesura/> hatthēhi va dōhi āhaō dahavaaṇō</l>
        </lg>
        <lg type="stanza" n="40">
          <l>ṇīsēsa-ṇihaa-bandhū<caesura/> tō sō ēkkō vi bahu-bhuā-duppēcchō</l>
          <l>bhīsaṇa-muha-saṁghāō<caesura/> rakkhasa-lōō vva ṇiggaō dahavaaṇō</l>
        </lg>
        <lg type="kulaka">
          <label>juggaaṁ</label>
          <lg type="stanza" n="41">
            <l>ṇavari a pavaṇa-paṇōllia<caesura/>-kasaṇa-palāā-darandhaāria-sūraṁ</l>
            <l>pariṇaa-mattērāvaṇa<caesura/>-maa-pabbālia-turaṁga-kēsara-bhāraṁ</l>
          </lg>
          <lg type="stanza" n="42">
            <l>cakka-mala-maïliōara<caesura/>-dhaa-vaḍa-pusia-sasi-bimba-pacchima-bhāaṁ</l>
            <l>dhaṇaa-gaā-bhaṅguggaa<caesura/>-sihi-jālāluṅkhiaṁ rahaṁ ārūḍhō</l>
          </lg>
        </lg>
        <pb n="131"/>
        <lg type="stanza" n="43">
          <l>daṭṭhūṇa a taṁ ṇintaṁ<caesura/> pīā maṅgala-maṇāhi raaṇiarīhiṁ</l>
          <l>jattō ccia uppaṇṇā<caesura/> tēhiṁ cia lōaṇēhi bāha-tthavaā</l>
        </lg>
        <lg type="stanza" n="44">
          <l>tō tēṇa kara-ala-ṭṭhia<caesura/>-sēlōjjhara-salila-ṇivvaria-vaccha-aḍaṁ</l>
          <l>diṭṭhīhi a bāṇēhi a<caesura/> tuliaṁ jāi lahuaṁ pavaṁgama-sēṇṇaṁ</l>
        </lg>
        <lg type="stanza" n="45">
          <l>pāsāvaḍiammi vi sē<caesura/> vihīsaṇē pavaa-sēṇṇa-kaa-parivārē</l>
          <l>dīṇō tti sōarō tti a<caesura/> amarisa-rasa-saṁdhiō vi ullalaï sarō</l>
        </lg>
        <lg type="stanza" n="46">
          <l>visahia-paḍhama-ppaharō<caesura/> ṇavari a rōsēṇa saṁdhiubbhaḍa-bāṇō</l>
          <l>indāsaṇīa va dumō<caesura/> sattīa urammi lakkhaṇō ṇibbhiṇṇō</l>
        </lg>
        <lg type="stanza" n="47">
          <l>sō vi a pavaṇa-suāṇia<caesura/>-dharāharōsahi-viiṇṇa-jīabbhahiō</l>
          <l>taha-saṁdhia-cāva-sarō<caesura/> ṇisāarēhi saha jujjhiuṁ āḍhattō</l>
        </lg>
        <lg type="kulaka">
          <label>kulaaṁ</label>
          <lg type="stanza" n="48">
            <l>aha rāmō vi ṇiacchaï<caesura/> turaa-khura-ppahara-vihala-jalahara-vaṭṭhaṁ</l>
            <l>ṭhia-vajjaharālambia<caesura/>-kaṇaa-dhaa-kkhambha-ṇimmahanta-parimalaṁ</l>
          </lg>
          <lg type="stanza" n="49">
            <l>vāma-bhua-gahia-paggaha<caesura/>-māali-bhara-ṇamia-dīhara-dhurā-daṇḍaṁ</l>
            <l>bhijjanta-mēha-sīhara<caesura/>-taṇṇāōṇaa-ṇisaṇṇa-cāmara-pamhaṁ</l>
          </lg>
          <lg type="stanza" n="50">
            <l>sasi-ṇihasa-tusārōllia<caesura/>-ravi-ara-vasuāa-dhaa-vaḍa-sihaddhantaṁ</l>
            <l>uṇṇaa-pacchima-taḍimaṁ<caesura/> ṇivaḍantaṁ khaa-vaïṁ va saggāhi rahaṁ</l>
          </lg>
        </lg>
        <lg type="stanza" n="51">
          <l>tō rāmō māaḍiṇā<caesura/> paḍhama-darābhāsaṇummuha-pasaṇṇa-muhō</l>
          <l>tiasa-bahumāṇa-garuaṁ<caesura/> dūraarōṇāmiāṇaṇēṇa paṇamiō</l>
        </lg>
        <lg type="stanza" n="52">
          <l>dēi a raha-puñjaïaṁ<caesura/> uhaa-kara-kkhivaṇa-pāaḍia-vitthāraṁ</l>
          <l>kavaaṁ tihuaṇa-vaïṇō<caesura/> abbhantara-lagga-ṇimmahanta-parimalaṁ</l>
        </lg>
        <lg type="stanza" n="53">
          <l>taṁ ca kavaaṁ surāhiva<caesura/>-savvaṅga-pahutta-lōaṇa-suha-ppharisaṁ</l>
          <l>sīā-virahōluggē<caesura/> jāaṁ thōa-siḍhilaṁ rahuvaïssa urē</l>
        </lg>
        <pb n="132"/>
        <lg type="stanza" n="54">
          <l>mahi-alam ōiṇṇēṇa a<caesura/> sura-vaï-hattha-parimāsa-saï-dullaliaṁ</l>
          <l>ārūḍhassa rahaṁ sē<caesura/> kavaaṁ savvaṅgiaṁ kaaṁ māaḍiṇā</l>
        </lg>
        <lg type="stanza" n="55">
          <l>tō ṇīla-ravi-suēhiṁ<caesura/> samalliō rāhavaṁ sumittā-taṇaō</l>
          <l>bhaṇaï dharaṇīa takkhaṇa<caesura/>-vilaïa-dhaṇu-gabbhiṇaṁ ṇimēūṇa karaṁ</l>
        </lg>
        <lg type="stanza" n="56">
          <l>vīsamaü tumha cāvaṁ<caesura/> aḍaṇi-muha-pphiḍia-siḍhila-jīā-bandhaṁ</l>
          <l>aïrā pēccha virāaṁ<caesura/> mamammi ṇīlē vva ravi-suē vva dahamuhaṁ</l>
        </lg>
        <lg type="stanza" n="57">
          <l>garuammi kuṇasu kōvaṁ<caesura/> lahuē dahamuha-vahammi muasu amarisaṁ</l>
          <l>tuṅgaṁ taḍaṁ ṇisumbhaï<caesura/> ṇa a ṇaï-vappaṁ sama-tthaliṁ va vaṇa-gaō</l>
        </lg>
        <lg type="stanza" n="58">
          <l>pajjattassa samatthaṁ<caesura/> dahiuṁ addhacchi-pēcchiēṇa vi tiuraṁ</l>
          <l>rahuvaï kiṁ va ṇa suvvaï<caesura/> āṇattī tiṇaaṇassa tiasēhi kaā</l>
        </lg>
        <lg type="stanza" n="59">
          <l>tō dahavaaṇālōaṇa<caesura/>-rōsuggaa-sēa-laṅghia-ṇilāḍa-aḍō</l>
          <l>pulaïa-ṇīla-ravi-suō<caesura/> paṇaaṁ paḍibhaṇaï lakkhaṇaṁ rahuṇāhō</l>
        </lg>
        <lg type="stanza" n="60">
          <l>ṇivvūḍha-jampiāṇaṁ<caesura/> āsaṅghaï tumha vavasiaṁ maha hiaaṁ</l>
          <l>kiṁ uṇa bharō vva hōhii<caesura/> saaṁ-aṇiṭṭhavia-dahamuhō majjha bhuō</l>
        </lg>
        <lg type="stanza" n="61">
          <l>kumbhassa pahatthassa a<caesura/> dūsaha ṇihaṇēṇa indaïssa a samarē</l>
          <l>dasakaṇṭhaṁ muha-vaḍiaṁ<caesura/> kēsariṇō vaṇa-gaaṁ va mā haraha mahaṁ</l>
        </lg>
        <lg type="stanza" n="62">
          <l>tāṇa a kahaṁ paattaṁ<caesura/> vōcchindantassa dahamuhassa raṇa-muhē</l>
          <l>ummūliuṁ paattō<caesura/> agga-kkhandhammi kaï-balaṁ sara-ṇivahō</l>
        </lg>
        <lg type="stanza" n="63">
          <l>tō dōṇha vi sama-sāraṁ<caesura/> bāṇa-vaha-pphiḍia-tiasa-pēkkhijjantaṁ</l>
          <l>ēkkaara-maraṇa-garuaṁ<caesura/> jāaṁ rāmassa dahamuhassa a jujjhaṁ</l>
        </lg>
        <pb n="133"/>
        <lg type="stanza" n="64">
          <l>tō kaḍḍhiūṇa cāvaṁ<caesura/> kuṇḍala-maṇi-kiraṇa-ghaḍia-jīā-bandhaṁ</l>
          <l>mukkō rāmassa urē<caesura/> paḍhamaṁ haa-bandhuṇā dahamuhēṇa sarō</l>
        </lg>
        <lg type="stanza" n="65">
          <l>vēa-paḍiēṇa tēṇa a<caesura/> taha dhīrō vi parikampiō rahuṇāhō</l>
          <l>appāṇa-ṇivvisēsaṁ<caesura/> saalaṁ jaha ṇēṇa kampiaṁ tēllōkkaṁ</l>
        </lg>
        <lg type="stanza" n="66">
          <l>rahuṇāhassa vi bāṇō<caesura/> aṇuparivāḍi-ghaḍia-pphuḍia-kēūraṁ</l>
          <l>dahavaaṇa-bhua-ṇihāaṁ<caesura/> tāla-vaṇa-kkhandha-pariaēṇa aïgaō</l>
        </lg>
        <lg type="stanza" n="67">
          <l>aṇṇaṁ saṁdhia-bāṇaṁ<caesura/> rahasāaḍḍhia-ṇirāa-vaṭṭhaṁ aṇṇaṁ</l>
          <l>samaaṁ rakkhasa-vaïṇō<caesura/> aṇṇaṁ sara-lahuiōaraṁ hōi dhaṇuṁ</l>
        </lg>
        <lg type="stanza" n="68">
          <l>saï-saṁdhia-ṇinta-saraṁ<caesura/> avaṅga-dēsa-saï-lagga-jīā-bandhaṁ</l>
          <l>dīsaï saï-mukka-saraṁ<caesura/> saï-maṇḍalia-viaḍōaraṁ rāma-dhaṇuṁ</l>
        </lg>
        <lg type="stanza" n="69">
          <l>vāmō pasāria ccia<caesura/> dāhiṇa-hatthō avaṅga-dēsa-ṇivaḍiō</l>
          <l>cāvēsu a taha ṇimiā<caesura/> tāṇaṁ dīsanti antarālēsu sarā</l>
        </lg>
        <lg type="stanza" n="70">
          <l>dahamuha-visajjiēṇa a<caesura/> sarēṇa sīā-viōa-saï-saṁtattaṁ</l>
          <l>hiaaṁ amukka-dhīraṁ<caesura/> ṇihāa-bhiṇṇaṁ pi rāhavēṇa ṇa ṇāaṁ</l>
        </lg>
        <lg type="stanza" n="71">
          <l>rahuṇāha-pēsiēṇa a<caesura/> sarēṇa samuhāgaassa rakkhasa-vaïṇō</l>
          <l>bhiṇṇō ṇiḍāla-vaṭṭō<caesura/> ṇa a sē phuḍa-bhiuḍi-viraaṇā viddaviā</l>
        </lg>
        <lg type="stanza" n="72">
          <l>tō sē mucchā-vihalō<caesura/> lōhia-ṇīsanda-bharia-lōaṇa-ṇivahō</l>
          <l>vāraṁ-vāra-paaṭṭō<caesura/> bhamiō bāhu-siharēsu muha-saṁghāō</l>
        </lg>
        <lg type="stanza" n="73">
          <l>tō gaa-mōhummillō<caesura/> ṇaaṇa-huāsaṇa-païtta-pattaṇa-pamhaṁ</l>
          <l>muaï sarōsāaḍḍhia<caesura/>-biia-muhāvaṅga-milia-puṅkhaṁ bāṇaṁ</l>
        </lg>
        <lg type="stanza" n="74">
          <l>tō sō khaāṇala-ṇihō<caesura/> kiraṇa-sahassēhi ṇibbharēnta-dasa-disō</l>
          <l>rahuvaï-sara-rāhu-muhē<caesura/> panthaddhē sūra-maṇḍalō vva ṇiuḍḍō</l>
        </lg>
        <pb n="134"/>
        <lg type="stanza" n="75">
          <l>rahuṇāhō vi sadhīraṁ<caesura/> ukkarisēūṇa agga-hatthēṇa saraṁ</l>
          <l>āsaṇṇa-lāiavvaṁ<caesura/> pēcchaï phulla-kamalāaraṁ va dahamuhaṁ</l>
        </lg>
        <lg type="stanza" n="76">
          <l>rāmō saṁdhēi saraṁ<caesura/> vibhīsaṇantēṇa valaï rakkhasa-lacchī</l>
          <l>dahamuha-viṇāsa-pisuṇaṁ<caesura/> phuraï a sīāi takkhaṇaṁ vāmacchaṁ</l>
        </lg>
        <lg type="stanza" n="77">
          <l>vāmaṁ ṇisiara-ṇaaṇaṁ<caesura/> rahuvaïṇō dāhiṇaṁ ca phundaï ṇaaṇaṁ</l>
          <l>bandhu-vaha-rajja-pisuṇaṁ<caesura/> papphuraï vihīsaṇassa lōaṇa-jualaṁ</l>
        </lg>
        <lg type="stanza" n="78">
          <l>vaccha-bharantucchaṅgē<caesura/> saṁdhia-bāṇē dhaṇummi kaḍḍhijjantē</l>
          <l>rāma-sara-pattaṇēhi va<caesura/> uppusiā sura-vahūṇa bāha-tthavaā</l>
        </lg>
        <lg type="stanza" n="79">
          <l>ṇavari a sō rahuvaïṇā<caesura/> vāraṁ vārēṇa candahāsa-cchiṇṇō</l>
          <l>ēkkēṇa sarēṇa luō<caesura/> ēkkamuhō dahamuhassa muha-saṁghāō</l>
        </lg>
        <lg type="stanza" n="80">
          <l>avihatta-kaṇṭha-garuō<caesura/> chiṇṇō vi dasāṇaṇassa hōi bhaaarō</l>
          <l>dharaṇi-aluttiṇṇassa va<caesura/> ṇiaa-cchēa-paḍiuṭṭhiō muha-ṇivahō</l>
        </lg>
        <lg type="stanza" n="81">
          <l>tassa haassa raṇa-muhē<caesura/> rakkhasa-ṇāhassa ahimuhaṁ appāṇō</l>
          <l>dasahi vi muhēhi samaaṁ<caesura/> sihā-karālō vva huavahō ṇikkantō</l>
        </lg>
        <lg type="stanza" n="82">
          <l>aha ṇihaammi dahamuhē<caesura/> ūsasiammi a samantaō tēllōkkē</l>
          <l>vaaṇammi a uppusiā<caesura/> bhiuḍī ōāriaṁ ca rāmēṇa dhaṇuṁ</l>
        </lg>
        <lg type="stanza" n="83">
          <l>ṇiddaa-bandhuppitthā<caesura/> jāṇantī vikkamaṁ ṇisāara-vaïṇō</l>
          <l>māa tti parigaṇēntī<caesura/> ṇa muaï ṇihaaṁ pi rāvaṇaṁ rāa-sirī</l>
        </lg>
        <lg type="stanza" n="84">
          <l>tāhē vibhīsaṇassa vi<caesura/> antō-hiaammi bandhu-ṇēhuppaṇṇō</l>
          <l>dāsarahiṇō vi puraō<caesura/> mukkō ccia lōaṇēhi bāha-tthavaō</l>
        </lg>
        <lg type="stanza" n="85">
          <l>ṇihaammi a dahavaaṇē<caesura/> vihīsaṇō ṇindiāmarattaṇa-saddō</l>
          <l>paridēviuṁ paüttō<caesura/> maraṇa-samabbhahia-dukkha-diṇṇāāsō</l>
        </lg>
        <lg type="stanza" n="86">
          <l>jō ccia jēūṇa jamaṁ<caesura/> diṭṭhō icchā-suhaṁ tumē jama-lōō</l>
          <pb n="135"/>
          <l>dīsihisi kaha ṇu patthiva<caesura/> iṇhiṁ taṁ cēa sēsa-jaṇa-sāmaṇṇaṁ</l>
        </lg>
        <lg type="stanza" n="87">
          <l>ēkkēṇa rakkhasāhiva<caesura/> puvvaṁ avahīriōvaēsēṇa vi tē</l>
          <l>sama-ṇihaṇēṇa raṇa-muhē<caesura/> paḍimukkaṁ ṇavara kumbhaaṇṇēṇa tuhaṁ</l>
        </lg>
        <lg type="stanza" n="88">
          <l>patthiva tumaṁ muantō<caesura/> sama-suha-dukkhēhi bandhavēhi amukkaṁ</l>
          <l>jaï haṁ dhamma-pahāṇō<caesura/> dhamma-pahāṇāṇa kō gaṇijjaü puraō</l>
        </lg>
        <lg type="stanza" n="89">
          <l>āhāsaï a rahuvaïṁ<caesura/> maraṇa-samōbbhahia-ruddha-bāhuppīḍō</l>
          <l>bandhu-vahāgaa-dukkhō<caesura/> gimhumhā-sukkha-ṇaï-muhō vva mahiharō</l>
        </lg>
        <lg type="stanza" n="90">
          <l>pahu vīsajjēhi mahaṁ<caesura/> tā dahamuha-kumbhaaṇṇa-calaṇa-ṇivaḍiō</l>
          <l>pacchā para-lōa-gaaṁ<caesura/> chivāmi sīsammi mēhaṇāaṁ ca suaṁ</l>
        </lg>
        <lg type="stanza" n="91">
          <l>mahi-ala-paḍia-visaṁṭhula<caesura/>-vihīsaṇa-vilāva-jāaaṇuampēṇa</l>
          <l>rāmēṇa vi pavaṇa-suō<caesura/> āṇattō rakkhasāhivaï-sakkārē</l>
        </lg><!-- I have corrected G. and B. jāāṇuampēṇa to the
	          metrically correct jāaaṇuampēṇa (AO) !-->
        <lg type="stanza" n="92">
          <l>ṇihaammi a dahavaaṇē<caesura/> āsaṅghantēṇa jaṇaa-taṇaā-lambhaṁ</l>
          <!-- Goldschmidt āsaṁṅghantēṇa!-->
          <l>suggīvēṇa vi diṭṭhō<caesura/> paccuvaārassa sāarassa va antō</l>
        </lg>
        <lg type="stanza" n="93">
          <l>kāūṇa a sura-kajjaṁ<caesura/> rahuvaï-vīsajjiēṇa kaï-aṇa-puraō</l>
          <l>jalahara-guppanta-dhaō<caesura/> saggāhimuhō rahō kaō māaḍiṇā</l>
        </lg>
        <lg type="stanza" n="94">
          <l>ghēttūṇa jaṇaa-taṇaaṁ<caesura/> kañcaṇa-laṭṭhiṁ va huavahammi visuddhaṁ</l>
          <l>pattō puriṁ rahuvaī<caesura/> kāuṁ bharahassa sapphalaṁ aṇurāaṁ</l>
        </lg>
        <lg type="stanza" n="95"><!-- galitaka !-->
          <l>ēttha samappaï ēaṁ<caesura/> 
             sīā-lambhēṇa jaṇia-rāmabbhuaaṁ</l>
          <l>rāvaṇavaha tti kavvaṁ<caesura/> 
             aṇurāaṅkaṁ samattha-jaṇa-ṇivvēsaṁ</l>
        </lg>
        <trailer>ia siri-pavarasēṇa-viraïē kālidāsa-kaē dahamuhavahē mahākavvē pañcarahō āsāsaō
          parisamattō</trailer>
      </div>
      <pb n="136"/>
      <div type="appēndix">
        <head>athādhikāni skandhakāni</head>
        <lg type="stanza" n="1">
          <l>saṁjhā-paṇāma-ghaḍiō<caesura/> giri-taṇaā-vihua-vāma-hattha-vihaḍiō</l>
          <l>hasiūṇa mukka-salilō<caesura/> ēkka-karēṇa ṇiamañjalī jēṇa kaō</l>
        </lg>
        <lg type="stanza" n="2">
          <l>garuē vi samara-kajjē<caesura/> viasanti ccia rasaṁ lihanti samatthā</l>
          <l>baddha-pphalammi kusumē<caesura/> bōlīṇō hōi mahuarāṇa avasarō</l>
        </lg>
        <lg type="stanza" n="3">
          <l>ēnti valanti valantā<caesura/> rāma-sarāghāa-laṅghia-ṇahāhōā</l>
          <l>thōrā<gap reason="lacuna" unit="mōra" quantity="4"/>-sarisā<caesura/> tuṅgā
            maṇi-pavvaa vva<gap reason="lacuna" unit="mōra" quantity="8"/></l>
        </lg>
        <lg type="stanza" n="4">
          <l>jalaṇa-ppahāṇuviddhaṁ<caesura/> āvatta-bhamanta-pavvaa-dumālaggaṁ</l>
          <l>saṁbandha-raaṇa-pupphaṁ<caesura/> phuraï phuranta-ppahaṁ pavāla-kisalaaṁ</l>
        </lg>
        <lg type="stanza" n="5">
          <l>masiṇia-mīṇa-kkhandhā<caesura/> aïnti ṇibbhiṇṇa-mahiharantara-sariā</l>
          <l>bhijjanta-rōsa-laṅghia<caesura/>-muha-lagga-bhuaṁgama-pphaṇā rāma-sarā</l>
        </lg>
        <lg type="stanza" n="6">
          <l>palaa-ghaṇēhi va khubbhaï<caesura/> vēvaï uppāa-māruēhi va uahī</l>
          <l>khaa-sūrēhi va jhijjaï<caesura/> rasaï sarēhi tiasēhi va mahijjantō</l>
        </lg>
        <lg type="stanza" n="7">
          <l>bāṇōsāria-salilā<caesura/> thōaṁ bhijjanta-pāaḍia-sippi-uḍā</l>
          <l>viasanti viasiāava<caesura/>-ōaṭṭanta-maṇi-gabbhiṇā puliṇa-vahā</l>
        </lg>
        <lg type="stanza" n="8">
          <l>sīsa-raïañjali-uḍō<caesura/> sara-viaṇā-dūmiāṇaṇō salilaṇihī</l>
          <l>pāēsu dāsarahiṇō<caesura/> pavaṇa-vasa-kkhitta-pāavō vva ṇivaḍiō</l>
        </lg>
        <lg type="stanza" n="9">
          <l>vāṇara-caraṇakkantaṁ<caesura/> uccalia-samudda-salila-gahiōāsaṁ</l>
          <l>calaï cala-pāava-laaṁ<caesura/> kampaï kampia-dharāharaṁ mahi-vēḍhaṁ</l>
        </lg>
        <pb n="137"/>
        <lg type="stanza" n="10">
          <l>visama-visaṭṭanta-silā<caesura/>-ala-siharuppaïa-bhīa-kiṁṇara-mihuṇā</l>
          <l>ōjjhara-mukkakkandā<caesura/> ummūlijjanti vāṇarēhi mahiharā</l>
        </lg>
        <lg type="stanza" n="11">
          <l>āiddha-mahihara-ṇihaṁ<caesura/> uahi-jala-palōṭṭa-mēha-aḍa-pabbhāraṁ</l>
          <l>paḍaï va puraō-huttaṁ<caesura/> ṭaṅka-cchēammi sēu-bandhassa muhaṁ</l>
        </lg>
        <lg type="stanza" n="12">
          <l>bajjhantammi samuddē<caesura/> sōūṇa vi kalaalaṁ mahā-kaï-sēṇṇaṁ</l>
          <l>jāaṁ takkhaṇa-vihalaṁ<caesura/> bhaa-bhīa-visaṁṭhulaṁ dasāṇaṇa-hiaaṁ</l>
        </lg>
        <lg type="stanza" n="13">
          <l>raaṇīa sāmala-muhaṁ<caesura/> daṁsaṇa-galia-timiraṁsua-suhālōaṁ</l>
          <l>vikkhitta-kiraṇa-hāraṁ<caesura/> candaṁ ṇava-jōvvaṇē thaṇaṁ va malēntaṁ</l>
        </lg>
        <lg type="stanza" n="14">
          <l>pulaaṁ jaṇēnti dasakandharassa sarahasa-rāma-sarā sarīrammi</l>
	  <l>jaṇaa-taṇaā-thaṇa-pphaṁsa-mahaggha-kara-ala-kaḍḍhia-dhaṇu-vimukkā</l>
        </lg>

        <trailer>ityadhikāni skandhakāni</trailer>
      </div>
    </body>
  </text>
</TEI>
