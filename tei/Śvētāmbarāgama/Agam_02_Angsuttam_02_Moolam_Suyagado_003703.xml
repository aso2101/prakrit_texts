<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="Sūy">
  <teiHeader xml:lang="eng">
    <fileDesc>
      <titleStmt>
	<title xml:lang="pka-Latn">Sūyagaḍaṅgaṁ</title>
	<title xml:lang="san-Latn">Sūtrakr̥tāṅgam</title>
      	<principal><persName ref="http://viaf.org/viaf/372149294434280521495">Andrew Ollett</persName></principal>
      	<respStmt>
      	  <persName xml:id="AO">Andrew Ollett</persName> 
      	  <resp>Processed the text data from Muni Deepratnasagar Ji's DOCX files into romanized TEI.</resp>
      	</respStmt>
	<respStmt>
	  <persName xml:id="IR">Itamar Ramot</persName> 
	  <resp>Bibliographic and text-processing assistance.</resp>
	</respStmt>
      </titleStmt>
      <publicationStmt>
      	<authority/>
	<availability status="restricted">
	  <p><!-- add whatever license you like: --></p>
	</availability>
	<date>2021</date>
	<publisher><!-- EFEO/EPHE (Université of PSL) --></publisher>
	<pubPlace><!-- Paris --></pubPlace>
      </publicationStmt>
      <sourceDesc>
	<p>This electronic text is based on the DOCX files of the entire Śvētāmbara canon provided by Muni Deepratnasagar and made available through Jain e-Library. The ID of the DOCX file for this text is 003703. The source of Muni Deepratnasagar's edition, in turn, is the “Āgama Mañjūṣā” series.</p>
      </sourceDesc>
    </fileDesc>
    <encodingDesc>
      <p>The Sūyagaḍa is divided up into “parts” (<foreign xml:lang="pka-Latn">suyakkhandō</foreign>), which are further divided into “chapters” (<foreign xml:lang="pka-Latn">ajjhayaṇaṁ</foreign>), and finally into “sections” (<foreign xml:lang="pka-Latn">uddēsō</foreign>). Verses (i.e., sūtras) are numbered continuously from the beginning of the text.</p>
      <refsDecl n="CTS">
	<cRefPattern 
	    n="level1"
	    matchPattern="Sūy\.(\d+)"
	    replacementPattern="#xpath(/tei:TEI/tei:text/tei:body//tei:div[@type='section'][@n='$1']">
	  <p>This pointer pattern extracts sections, numbered continuously from the beginning of the text.</p>
	</cRefPattern>
	<cRefPattern 
	    n="level3combined"
	    matchPattern="Sūy\.(\d+)\.(\d+).\(d+\)"
	    replacementPattern="#xpath(/tei:TEI/tei:text/tei:body/tei:div[@type='suyakkhandō'][@n='$1']/tei:div[@type='ajjhayaṇaṁ'][@n='$2']/tei:div[@type='uddēsō'][@n='$3']">
	  <p>This pointer pattern extracts sections (uddēsō) of a given chapter (ajjhayaṇaṁ) in a given part (suyakkhandō).</p>
	</cRefPattern>
      </refsDecl>
    </encodingDesc>
    <profileDesc>
      <langUsage>
      	<language ident="pka-Latn">Ardhamāgadhī, romanized in ISO-15919</language>
      </langUsage>
    </profileDesc>
    <revisionDesc>
      <change when="2021-08-26" who="AO">Conversion of text to TEI</change>
    </revisionDesc>
  </teiHeader>
  <text xml:lang="pka-Latn">
    <body>
      <div type="suyakkhandhō" n="1">
	<div type="ajjhayaṇaṁ" n="1">
	  <head>samaē</head>
	  <div type="uddēsō" n="1">
	    <div type="section" n="1">
	      <lg n="1">
		<l>bujjhējja tiuṭṭējjā, bandhaṇaṁ parijāṇiyā</l>
		<l>kimāha bandhaṇaṁ vīrō, kiṁ vā jāṇaṁ tiuṭṭaï ?</l>
	      </lg>
	    </div>
	    <div type="section" n="2">
	      <lg n="2">
		<l>cittamantamacittaṁ vā, parigijjha kisāmavi</l>
		<l>annaṁ vā anujāṇāi, ēvaṁ dukkhā na muccaï</l>
	      </lg>
	    </div>
	    <div type="section" n="3">
	      <lg n="3">
		<l>sayaṁ tivātaē pāṇē, aduvā annēhiṁ ghāyaē</l>
		<l>haṇantaṁ vā'nujāṇāi, vēraṁ vaḍḍhaï appaṇō</l>
	      </lg>
	    </div>
	    <div type="section" n="4">
	      <lg n="4">
		<l>jassiṁ kulē samuppannē, jēhiṁ vā saṁvasē narē</l>
		<l>mamātī luppatī bālē, annamannēhiṁ mucchiē</l>
	      </lg>
	    </div>
	    <div type="section" n="5">
	      <lg n="5">
		<l>vittaṁ sōyariyā cēva, savvamēyaṁ na tāṇaï</l>
		<l>saṅkhāē jīvitaṁ cēvaṁ, kamma,ṇā u tiuṭṭaï</l>
	      </lg>
	    </div>
	    <div type="section" n="6">
	      <lg n="6">
		<l>ēē ganthē viukkamma, ēgē samaṇa māhaṇā</l>
		<l>ayāṇantā viussitā, sattā kāmēhiṁ māṇavā</l>
	      </lg>
	    </div>
	    <div type="section" n="7">
	      <lg n="7">
		<l>santi pañcaṁ mahabbhūyā, ihamēgēsimāhiyā</l>
		<l>puḍhavī āu tēū vā, vāū āgāsa pañcamā</l>
	      </lg>
	    </div>
	    <div type="section" n="8">
	      <lg n="8">
		<l>ēē pañca mahabbhūyā, tēbbhō ēgō tti āhiyā</l>
		<l>aha tēsiṁ vināsē u, vināsō hōi dēhinō</l>
	      </lg>
	    </div>
	    <div type="section" n="9">
	      <lg n="9">
		<l>jahā ya puḍhavīthūbhē, ēgē nāṇā hi dīsaï</l>
		<l>ēvaṁ bhō! kasiṇē lōē, viṇṇū nāṇāhiṁ dīsaē</l>
	      </lg>
	    </div>
	    <div type="section" n="10">
	      <lg n="10">
		<l>ēvamēgē tti jappanti, mandā ārambha nissiyā</l>
		<l>ēgē kiccā sayaṁ pāvaṁ, tivvaṁ dukkhaṁ niyacchaï</l>
	      </lg>
	    </div>
	    <div type="section" n="11">
	      <lg n="11">
		<l>pattēyaṁ kasiṇē āyā, jē bālā jē ya paṇḍiyā</l>
		<l>santi pēccā na tē santi, natthi sattōvavāiyā</l>
	      </lg>
	    </div>
	    <div type="section" n="12">
	      <lg n="12">
		<l>natthi punnē va pāvē vā, natthi lōē iō'varē</l>
		<l>sarīrassa vināsēṇaṁ vināsō hōi dēhinō</l>
	      </lg>
	    </div>
	    <div type="section" n="13">
	      <lg n="13">
		<l>kuvvaṁ ca kārayaṁ cēva, savvaṁ kuvvaṁ na vijjaï</l>
		<l>ēvaṁ akāraō appā, ēvaṁ tē u pagabbhiyā</l>
	      </lg>
	    </div>
	    <div type="section" n="14">
	      <lg n="14">
		<l>jē tē u vāiṇō ēvaṁ, lōē tēsiṁ kaō siyā?</l>
		<l>tamāō tē tamaṁ janti, mandā ārambha nissiyā</l>
	      </lg>
	    </div>
	    <div type="section" n="15">
	      <lg n="15">
		<l>santi pañca mahabbhūyā, ihamēgēsiṁ āhiyā</l>
		<l>āyachaṭṭhō puṇō āhu, āyā lōgē ya sāsaē</l>
	      </lg>
	    </div>
	    <div type="section" n="16">
	      <lg n="16">
		<l>duhaō tē na viṇassanti, nō ya uppajjaē asaṁ</l>
		<l>savvē'vi savvahā bhāvā, niyattībhāvamāgayā</l>
	      </lg>
	    </div>
	    <div type="section" n="17">
	      <lg n="17">
		<l>pañca khandhē vayantēgē, bālā u khaṇajōiṇō</l>
		<l>annō annō nēvāhu, hēuyaṁ ca ahēuyaṁ</l>
	      </lg>
	    </div>
	    <div type="section" n="18">
	      <lg n="18">
		<l>puḍhavī āū tēū ya, tahā vāū ya ēgaō</l>
		<l>cattāri dhāuṇō rūvaṁ, ēvamāhaṁsu jāṇagā</l>
	      </lg>
	    </div>
	    <div type="section" n="19">
	      <lg n="19">
		<l>agāramāvasantā vi, araṇṇā vā vi pavvayā</l>
		<l>imaṁ darisaṇamāvaṇṇā, savvadukkhā vimuccati</l>
	      </lg>
	    </div>
	    <div type="section" n="20">
	      <lg n="20">
		<l>tē nāvi sandhiṁ naccāṇaṁ, na tē dhammaviū janā</l>
		<l>jē tē u vāiṇō ēvaṁ, na tē ōhantarā''hiyā</l>
	      </lg>
	    </div>
	    <div type="section" n="21">
	      <lg n="21">
		<l>tē nāvi sandhiṁ naccāṇaṁ, na tē dhammaviū janā</l>
		<l>jē tē u vāiṇō ēvaṁ, na tē saṁsārapāragā</l>
	      </lg>
	    </div>
	    <div type="section" n="22">
	      <lg n="22">
		<l>tē nāvi sandhiṁ naccāṇaṁ, na tē dhammaviū janā</l>
		<l>jē tē u vāiṇō ēvaṁ, na tē gabbhassa pāragā</l>
	      </lg>
	    </div>
	    <div type="section" n="23">
	      <lg n="23">
		<l>tē nāvi sandhiṁ naccāṇaṁ, na tē dhammaviū janā</l>
		<l>jē tē u vāiṇō ēvaṁ, na tē jammassa pāragā</l>
	      </lg>
	    </div>
	    <div type="section" n="24">
	      <lg n="24">
		<l>tē nāvi sandhiṁ naccāṇaṁ, na tē dhammaviū janā</l>
		<l>jē tē u vāiṇō ēvaṁ, na tē dukkhassa pāragā</l>
	      </lg>
	    </div>
	    <div type="section" n="25">
	      <lg n="25">
		<l>tē nāvi sandhiṁ naccāṇaṁ, na tē dhammaviū janā</l>
		<l>jē tē u vāiṇō ēvaṁ, na tē mārassa pāragā</l>
	      </lg>
	    </div>
	    <div type="section" n="26">
	      <lg n="26">
		<l>nānāvihāiṁ dukkhāiṁ, anuhavanti puṇō puṇō</l>
		<l>saṁsāracakkavālaṁmi, vāhimaccujarākulē</l>
	      </lg>
	    </div>
	    <div type="section" n="27">
	      <lg n="27">
		<l>uccāvayāṇi gacchantā, gabbhamēssaṁ ti nantasō</l>
		<l>nāyaputtē mahāvīrē, ēvamāha jinōttamē</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	  <div type="uddēsō" n="2">
	    <div type="section" n="28">
	      <lg n="28">
		<l>ādhāyaṁ puṇa ēgēsiṁ, uvavannā puḍhō jiyā</l>
		<l>vēdayanti suhaṁ dukkhaṁ, aduvā luppanti ṭhāṇaō</l>
	      </lg>
	    </div>
	    <div type="section" n="29">
	      <lg n="29">
		<l>na taṁ sayaṁ kaḍaṁ dukkhaṁ, na ya annakaḍaṁ ca ṇaṁ</l>
		<l>suhaṁ vā jaï vā dukkhaṁ, sēhiyaṁ vā asēhiyaṁ</l>
	      </lg>
	    </div>
	    <div type="section" n="30">
	      <lg n="30">
		<l>na sayaṁ kaḍaṁ na annēhiṁ, vēdayanti puḍhō jiyā</l>
		<l>saṅgaïyaṁ taṁ tahā tēsiṁ, ihamēgēsiṁ āhiyaṁ</l>
	      </lg>
	    </div>
	    <div type="section" n="31">
	      <lg n="31">
		<l>ēvamēyāṇi jampantā, bālā paṇḍiyamāninō</l>
		<l>niyayāniyayaṁ santaṁ, ayāṇantā abuddhiyā</l>
	      </lg>
	    </div>
	    <div type="section" n="32">
	      <lg n="32">
		<l>ēvamēgē u pāsatthā, tē bhujjō vippagabbhiyā</l>
		<l>ēvaṁ uvaṭṭhiyā santā, na tē dukkhavimōkkhayā</l>
	      </lg>
	    </div>
	    <div type="section" n="33">
	      <lg n="33">
		<l>javiṇō migā jahā santā, paritāṇēṇa vajjiyā</l>
		<l>asaṅkiyāiṁ saṅkanti, saṅkiyāiṁ asaṅkiṇō</l>
	      </lg>
	    </div>
	    <div type="section" n="34">
	      <lg n="34">
		<l>paritāṇiyāṇi saṅkantā, pāsitāṇi asaṅkiṇō</l>
		<l>annāṇabhayasaṁviggā, sampalinti tahiṁ tahiṁ</l>
	      </lg>
	    </div>
	    <div type="section" n="35">
	      <lg n="35">
		<l>aha taṁ pavējja bajjhaṁ ahē bajjhassa vā vaē</l>
		<l>muccējja payapāsāō, taṁ tu mandē ṇa dēhaē</l>
	      </lg>
	    </div>
	    <div type="section" n="36">
	      <lg n="36">
		<l>ahiyappā'hiyapaṇṇāṇē,   visamantēnuvāgaē</l>
		<l>sē baddhē payapāsāiṁ, tattha ghāyaṁ niyacchaï</l>
	      </lg>
	    </div>
	    <div type="section" n="37">
	      <lg n="37">
		<l>ēvaṁ tu samaṇā ēgē, micchādiṭṭhī anāriyā</l>
		<l>asaṅkiyāiṁ saṅkanti, saṅkiyāiṁ asaṅkiṇō</l>
	      </lg>
	    </div>
	    <div type="section" n="38">
	      <lg n="38">
		<l>dhammapannavaṇā jā sā, taṁ tu saṅkanti mūḍhagā</l>
		<l>ārambhāiṁ na saṅkanti, aviyattā akōviyā</l>
	      </lg>
	    </div>
	    <div type="section" n="39">
	      <lg n="39">
		<l>savvappagaṁ viukkassaṁ, savvaṁ nūmaṁ vihūṇiyā</l>
		<l>appattiyaṁ akammaṁsē, ēyamaṭṭhaṁ migē cuē</l>
	      </lg>
	    </div>
	    <div type="section" n="40">
	      <lg n="40">
		<l>jē ēyaṁ nābhijāṇanti, micchādiṭṭhī anāriyā</l>
		<l>migā vā pāsabaddhā tē ghāyamēsanti nantasō</l>
	      </lg>
	    </div>
	    <div type="section" n="41">
	      <lg n="41">
		<l>māhaṇā samaṇā ēgē, savvē nāṇaṁ sayaṁ vaē</l>
		<l>savvalōgē'vi jē pāṇā, na tē jāṇanti kiñcaṇa</l>
	      </lg>
	    </div>
	    <div type="section" n="42">
	      <lg n="42">
		<l>milakkhū amilakkhussa, jahā vuttāṇubhāsaē</l>
		<l>na hēuṁ sē viyāṇāi, bhāsiyaṁ ta'nubhāsaē</l>
	      </lg>
	    </div>
	    <div type="section" n="43">
	      <lg n="43">
		<l>ēvamannāṇiyā nāṇaṁ, vayantā vi sayaṁ sayaṁ</l>
		<l>nicchayatthaṁ na jāṇanti, milakkhūvva abōhiyā</l>
	      </lg>
	    </div>
	    <div type="section" n="44">
	      <lg n="44">
		<l>annāṇiyāṇaṁ vīmaṁsā, annāṇēṇa niyacchaï</l>
		<l>appaṇō ya paraṁ nālaṁ, kutō annāṇusāsiuṁ?</l>
	      </lg>
	    </div>
	    <div type="section" n="45">
	      <lg n="45">
		<l>vanē mūḍhē jahā jantū, mūḍhē nēyānugāmiē</l>
		<l>dō vi ēē akōviyā, tivvaṁ sōyaṁ niyacchaī</l>
	      </lg>
	    </div>
	    <div type="section" n="46">
	      <lg n="46">
		<l>andhō andhaṁ pahaṁ nintō dūramaddhānugacchaī</l>
		<l>āvajjē uppahaṁ jantū, aduvā panthānugāmiē</l>
	      </lg>
	    </div>
	    <div type="section" n="47">
	      <lg n="47">
		<l>ēvamēgē niyāgaṭṭhī, dhammamārāhagā vayaṁ</l>
		<l>aduvā ahammamāvajjē, na tē savvajjuyaṁ vaē</l>
	      </lg>
	    </div>
	    <div type="section" n="48">
	      <lg n="48">
		<l>ēvamēgē viyakkāhiṁ nō annaṁ pajjuvāsiyā</l>
		<l>appaṇō ya viyakkāhiṁ, ayamañjūhiṁ dummaī</l>
	      </lg>
	    </div>
	    <div type="section" n="49">
	      <lg n="49">
		<l>ēvaṁ takkāē sāhēntā, dhammādhammē akōviyā</l>
		<l>dukkhaṁ tē nāituṭṭanti, saüṇī pañjaraṁ jahā</l>
	      </lg>
	    </div>
	    <div type="section" n="50">
	      <lg n="50">
		<l>sayaṁ sayaṁ pasaṁsantā, garahantā paraṁ vayaṁ</l>
		<l>jē u tattha viussanti, saṁsāraṁ tē viussiyā</l>
	      </lg>
	    </div>
	    <div type="section" n="51">
	      <lg n="51">
		<l>ahāvaraṁ purakkhāyaṁ, kiriyāvāidarisaṇaṁ</l>
		<l>kammacintāpaṇaṭṭhāṇaṁ, saṁsārassa pavaḍḍhaṇaṁ</l>
	      </lg>
	    </div>
	    <div type="section" n="52">
	      <lg n="52">
		<l>jāṇaṁ kāēṇa'nāuṭṭī, abuhō jaṁ ca hiṁsaï</l>
		<l>puṭṭhō saṁvēdēi paraṁ, aviyattaṁ khu sāvajjaṁ</l>
	      </lg>
	    </div>
	    <div type="section" n="53">
	      <lg n="53">
		<l>santimē taō āyāṇā, jēhiṁ kīraï pāvagaṁ</l>
		<l>abhikammā ya pēsā ya, manasā anujāṇiyā</l>
	      </lg>
	    </div>
	    <div type="section" n="54">
	      <lg n="54">
		<l>ēē u taō āyāṇā, jēhiṁ kīraï pāvagaṁ</l>
		<l>ēvaṁ bhāvavisōhīē, nivvāṇamabhigacchaï</l>
	      </lg>
	    </div>
	    <div type="section" n="55">
	      <lg n="55">
		<l>puttaṁ pitā samārambha, āhārajjē asañjaē</l>
		<l>bhuñjamāṇō vi mēhāvī, kammuṇā nōvalippatē</l>
	      </lg>
	    </div>
	    <div type="section" n="56">
	      <lg n="56">
		<l>manasā jē paüssanti, cittaṁ tēsiṁ na vijjaï</l>
		<l>anavajjaṁ atahaṁ tēsiṁ, na tē saṁvuḍacāriṇō</l>
	      </lg>
	    </div>
	    <div type="section" n="57">
	      <lg n="57">
		<l>iccēyāhi ya diṭṭhīhiṁ, sāyāgāravanissiyā</l>
		<l>saraṇaṁ ti mannamāṇā, sēvantī pāvagaṁ janā</l>
	      </lg>
	    </div>
	    <div type="section" n="58">
	      <lg n="58">
		<l>jahā assāviṇiṁ nāvaṁ, jāiandhō durūhiyā</l>
		<l>icchaī pāramāgantuṁ, antarā ya visīyaī</l>
	      </lg>
	    </div>
	    <div type="section" n="59">
	      <lg n="59">
		<l>ēvaṁ tu samaṇā ēgē, micchādiṭṭhī anāriyā</l>
		<l>saṁsārapārakaṅkhī tē, saṁsāraṁ anupariyaṭṭanti</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	  <div type="uddēsō" n="3">
	    <div type="section" n="60">
	      <lg n="60">
		<l>jaṁ kiñci vi pūikaḍaṁ, saḍḍhī māgantu mīhiyaṁ</l>
		<l>sahassantariyaṁ bhuñjē, dupakkhaṁ cēva sēvaī</l>
	      </lg>
	    </div>
	    <div type="section" n="61">
	      <lg n="61">
		<l>tamēva aviyāṇantā, visamaṁsi akōviyā</l>
		<l>macchā vēsāliyā cēva, udagassa'bhiyāgamē</l>
	      </lg>
	    </div>
	    <div type="section" n="62">
	      <lg n="62">
		<l>udagassa pabhāvēṇaṁ, sukkaṁmi ghātamēnti u</l>
		<l>ḍhaṅkēhi ya kaṅkēhi ya, āmisatthēhiṁ tē duhī</l>
	      </lg>
	    </div>
	    <div type="section" n="63">
	      <lg n="63">
		<l>ēvaṁ tu samaṇā ēgē, vaṭṭamāṇa suhēsiṇō</l>
		<l>macchā vēsāliyā cēva, ghāyamēssanti nantasō</l>
	      </lg>
	    </div>
	    <div type="section" n="64">
	      <lg n="64">
		<l>iṇamannaṁ tu annāṇaṁ, ihamēgēsiṁ āhiyaṁ</l>
		<l>dēvaüttē ayaṁ lōē, bambhaüttē tti āvarē</l>
	      </lg>
	    </div>
	    <div type="section" n="65">
	      <lg n="65">
		<l>īsarēṇa kaḍē lōē, pahāṇāi tahāvarē</l>
		<l>jīvājīvasamāuttē, suhadukkhasamanniē</l>
	      </lg>
	    </div>
	    <div type="section" n="66">
	      <lg n="66">
		<l>sayambhuṇā kaḍē lōē, iti vuttaṁ mahēsiṇā</l>
		<l>mārēṇa santhuyā māyā, tēṇa lōē asāsaē</l>
	      </lg>
	    </div>
	    <div type="section" n="67">
	      <lg n="67">
		<l>māhaṇā samaṇā ēgē, āha aṇḍakaḍē jagē</l>
		<l>asō tattamakāsī ya, ayāṇantā musaṁ vaē</l>
	      </lg>
	    </div>
	    <div type="section" n="68">
	      <lg n="68">
		<l>saēhiṁ pariyāēhiṁ, lōgaṁ būyā kaḍē tti ya</l>
		<l>tattaṁ tē na viyāṇanti, na vināsī kayāi vi</l>
	      </lg>
	    </div>
	    <div type="section" n="69">
	      <lg n="69">
		<l>amaṇunna samuppāyaṁ, dukkhamēva vijāṇiyā</l>
		<l>samuppāyamajāṇantā, kahaṁ nāhinti saṁvaraṁ?</l>
	      </lg>
	    </div>
	    <div type="section" n="70">
	      <lg n="70">
		<l>suddhē apāvaē āyā, ihamēgēsiṁ āhiyaṁ</l>
		<l>puṇō kīḍḍāpadōsēṇaṁ, sē tattha avarajjhaī</l>
	      </lg>
	    </div>
	    <div type="section" n="71">
	      <lg n="71">
		<l>iha saṁvuḍē munī jāē, pacchā hōi apāvaē</l>
		<l>viyaḍambu jahā bhujjō, nīrayaṁ sarayaṁ tahā</l>
	      </lg>
	    </div>
	    <div type="section" n="72">
	      <lg n="72">
		<l>ēyāṇuvīi mēhāvī, bambhacērēṇa tē vasē</l>
		<l>puḍhō pāvāuyā savvē, akkhāyārō sayaṁ sayaṁ</l>
	      </lg>
	    </div>
	    <div type="section" n="73">
	      <lg n="73">
		<l>saē saē uvaṭṭhāṇē, siddhimēva na annahā</l>
		<l>ahō ihēva  vasavattī, savvakāmasamappiē</l>
	      </lg>
	    </div>
	    <div type="section" n="74">
	      <lg n="74">
		<l>siddhā ya tē arōgā ya, ihamēgēsiṁ āhiyaṁ</l>
		<l>siddhimēva purō kāuṁ sāsaē gaḍhiyā narā</l>
	      </lg>
	    </div>
	    <div type="section" n="75">
	      <lg n="75">
		<l>asaṁvuḍā anādīyaṁ bhamihinti puṇō-puṇō</l>
		<l>kappakālamuvajjanti, ṭhāṇā āsurakibbisiyā</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	  <div type="uddēsō" n="4">
	    <div type="section" n="76">
	      <lg n="76">
		<l>ētē jiyā bhō! na saraṇaṁ, bālā paṇḍiyamāninō</l>
		<l>hiccā ṇaṁ puvvasañjōgaṁ, siyā kiccōvaēsagā</l>
	      </lg>
	    </div>
	    <div type="section" n="77">
	      <lg n="77">
		<l>taṁ ca bhikkhū pariṇṇāya vijjaṁ tēsu ṇaṁ mucchaē</l>
		<l>aṇukkassē appalīṇē, majjhēṇa muni jāvaē</l>
	      </lg>
	    </div>
	    <div type="section" n="78">
	      <lg n="78">
		<l>sapariggahā ya sārambhā, ihamēgēsiṁ āhiyaṁ</l>
		<l>apariggahē anārambhā, bhikkhū tāṇaṁ parivvaē</l>
	      </lg>
	    </div>
	    <div type="section" n="79">
	      <lg n="79">
		<l>kaḍēsu ghāsamēsējjā, viū dattēsaṇaṁ carē</l>
		<l>agiddhō vippamukkō ya, ōmāṇaṁ parivajjaē</l>
	      </lg>
	    </div>
	    <div type="section" n="80">
	      <lg n="80">
		<l>lōgavāyaṁ nisāmējjā, ihamēgēsiṁ āhiyaṁ</l>
		<l>vivarīyapannasambhūyaṁ, annavuttaṁ tayāṇuyaṁ</l>
	      </lg>
	    </div>
	    <div type="section" n="81">
	      <lg n="81">
		<l>anantē nitiē lōē, sāsaē na vinassatī</l>
		<l>antavaṁ nitiē lōē, ii dhīrō'tipāsaī</l>
	      </lg>
	    </div>
	    <div type="section" n="82">
	      <lg n="82">
		<l>aparimāṇaṁ viyāṇāi, ihamēgēsiṁ āhiyaṁ</l>
		<l>savvattha saparimāṇaṁ, ii dhīrō'tipāsaī</l>
	      </lg>
	    </div>
	    <div type="section" n="83">
	      <lg n="83">
		<l>jē kēi tasā pāṇā, ciṭṭhanti adu thāvarā</l>
		<l>pariyāē atthi sē añjū, jēṇa tē tasathāvarā</l>
	      </lg>
	    </div>
	    <div type="section" n="84">
	      <lg n="84">
		<l>urālaṁ jagatō jōgaṁ, vivajjāsaṁ palēnti ya</l>
		<l>savvē akantadukkhā ya, aō savvē ahiṁsitā</l>
	      </lg>
	    </div>
	    <div type="section" n="85">
	      <lg n="85">
		<l>ēyaṁ khu nāṇiṇō sāraṁ, jaṁ na hiṁsaï kañcana</l>
		<l>ahiṁsā samayaṁ cēva, ēyāvantaṁ viyāṇiyā</l>
	      </lg>
	    </div>
	    <div type="section" n="86">
	      <lg n="86">
		<l>vusitē vigayagēhi ya, āyāṇaṁ samparakkhaē</l>
		<l>cariyāsaṇa sējjāsu, bhattapānē ya antasō</l>
	      </lg>
	    </div>
	    <div type="section" n="87">
	      <lg n="87">
		<l>ētēhiṁ tihiṁ ṭhāṇēhiṁ, sañjaē sayayaṁ munī</l>
		<l>ukkasaṁ jalaṇaṁ nūmaṁ, majjhatthaṁ ca vigiñcaē</l>
	      </lg>
	    </div>
	    <div type="section" n="88">
	      <lg n="88">
		<l>samiē tu sayā sāhū, pañcasavaṁra saṁvuḍē</l>
		<l>sitēhiṁ asitē bhikkhū, āmōkkhāē parivvaējjāsi</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇa !-->
	<div type="ajjhayaṇaṁ" n="2">
	  <head>vēyāliē</head>
	  <div type="uddēsō" n="1">
	    <div type="section" n="89">
	      <lg n="89">
		<l>sambujjhaha kiṁ na bujjhahā ?, sambōhī khalu pēcca dullahā</l>
		<l>nō hūvaṇamanti rāiō, nō sulabhaṁ punarāvi jīviyaṁ</l>
	      </lg>
	    </div>
	    <div type="section" n="90">
	      <lg n="90">
		<l>ḍaharā vuḍḍhā ya pāsaha, gabbhatthā vi cayanti mānavā</l>
		<l>sēṇē jaha vaṭṭayaṁ harē, ēvaṁ āukhayaṁmi tuṭṭaī</l>
	      </lg>
	    </div>
	    <div type="section" n="91">
	      <lg n="91">
		<l>māyāhiṁ piyāhiṁ luppaī, nō sulahā sugaī ya pēccaō</l>
		<l>ēyāiṁ bhayāiṁ pēhiyā, ārambhā viramējja suvvaē</l>
	      </lg>
	    </div>
	    <div type="section" n="92">
	      <lg n="92">
		<l>jamiṇaṁ jagaī puḍhō jagā, kammēhiṁ luppanti pāṇiṇō</l>
		<l>sayamēva kaḍēhiṁ gāhaī, nō tassa muccējja'puṭṭhavaṁ</l>
	      </lg>
	    </div>
	    <div type="section" n="93">
	      <lg n="93">
		<l>dēvā gandhavvarakkhasā, asurā bhūmicarā sarīsivā</l>
		<l>rāyanara sēṭṭhi māhaṇā, ṭhāṇā tē'vi cayanti dukkhiyā</l>
	      </lg>
	    </div>
	    <div type="section" n="94">
	      <lg n="94">
		<l>kāmēhiṁ na santhavēhi giddhā, kammasahā kālēṇa jantavō</l>
		<l>tālē jaha bandhanaccuē, ēvaṁ āukkhayaṁmi tuṭṭaī</l>
	      </lg>
	    </div>
	    <div type="section" n="95">
	      <lg n="95">
		<l>jē yāvi bahussuē siyā, dhammiē māhaṇē bhikkhuē siyā</l>
		<l>abhinūmakaḍēhiṁ mucchiē, tivvaṁ sē kammēhiṁ kiccatī</l>
	      </lg>
	    </div>
	    <div type="section" n="96">
	      <lg n="96">
		<l>aha pāsa vivēgamuṭṭhiē, avitiṇṇē iha bhāsaī dhuvaṁ</l>
		<l>nāhisi āraṁ kaō paraṁ ?, vēhāsē kammēhiṁ kiccaī</l>
	      </lg>
	    </div>
	    <div type="section" n="97">
	      <lg n="97">
		<l>jaï vi ya nigiṇē kisē carē, jaï vi ya bhuñjiya māsamantasō</l>
		<l>jē iha māyādi mijjaī, āgantā gabbhāya nantasō</l>
	      </lg>
	    </div>
	    <div type="section" n="98">
	      <lg n="98">
		<l>purisōrama pāvakammuṇā, paliyantaṁ manuyāṇa jīviyaṁ</l>
		<l>saṇṇā iha kāmamucchiyā, mōhaṁ janti narā asaṁvuḍā</l>
	      </lg>
	    </div>
	    <div type="section" n="99">
	      <lg n="99">
		<l>jayayaṁ viharāhi jōgavaṁ, anupāṇā panthā duruttarā</l>
		<l>anusāsaṇamēva pakkamē, vīrēhiṁ sammaṁ pavēiyaṁ</l>
	      </lg>
	    </div>
	    <div type="section" n="100">
	      <lg n="100">
		<l>virayā vīrā samuṭṭhiyā, kōhakāyariyāi pīsaṇā</l>
		<l>pāṇē na haṇanti savvasō, pāvāō virayā'bhinivvuḍā</l>
	      </lg>
	    </div>
	    <div type="section" n="101">
	      <lg n="101">
		<l>na vi tā ahamēva luppaē, luppantī lōgaṁsi pāṇiṇō</l>
		<l>ēvaṁ sahiēhiṁ pāsaē, anihē sē puṭṭhē ahiyāsaē</l>
	      </lg>
	    </div>
	    <div type="section" n="102">
	      <lg n="102">
		<l>dhuṇiyā kuliyaṁ va lēvavaṁ, kisaē dēhamanāsanā iha</l>
		<l>avihiṁsāmēva pavvaē, anudhammē muṇiṇā pavēiō</l>
	      </lg>
	    </div>
	    <div type="section" n="103">
	      <lg n="103">
		<l>saüṇī jaha paṁsuguṇḍiyā, vihuṇiya dhaṁsayaī siyaṁ rayaṁ</l>
		<l>ēvaṁ daviōvahāṇavaṁ kammaṁ, khavaï tavassi māhaṇē</l>
	      </lg>
	    </div>
	    <div type="section" n="104">
	      <lg n="104">
		<l>uṭṭhiyamanagāramēsaṇaṁ, samaṇaṁ ṭhāṇaṭhiyaṁ tavassiṇaṁ</l>
		<l>ḍaharā vuḍḍhā ya patthaē, avi sussē na ya taṁ labhē janā</l>
	      </lg>
	    </div>
	    <div type="section" n="105">
	      <lg n="105">
		<l>jaï kāluṇiyāṇi kāsiyā, jaï rōyanti ya puttakāraṇā</l>
		<l>daviyaṁ bhikkhuṁ samuṭṭhiyaṁ, nō labbhanti ṇaṁ saṇṭhavēttaē</l>
	      </lg>
	    </div>
	    <div type="section" n="106">
	      <lg n="106">
		<l>jaïviya kāmēhiṁ lāviyā, jaï nējjāhi ṇu bandhiuṁ gharaṁ</l>
		<l>jaï jīvita nāvakaṅkhiē nō labbhanti taṁ saṇṭhavēttaē</l>
	      </lg>
	    </div>
	    <div type="section" n="107">
	      <lg n="107">
		<l>sēhanti ya ṇaṁ mamāiṇō, māyāpiyā ya suyā ya bhāriyā</l>
		<l>pōsāhi na pōsaō tumaṁ, lōgaṁ paraṁ pi jahāsi pōsaṇē</l>
	      </lg>
	    </div>
	    <div type="section" n="108">
	      <lg n="108">
		<l>annē annēhiṁ mucchiyā, mōhaṁ janti narā asaṁvuḍā</l>
		<l>visamaṁ visamēhiṁ gāhiyā, tē pāvēhiṁ puṇō pagabbhiyā</l>
	      </lg>
	    </div>
	    <div type="section" n="109">
	      <lg n="109">
		<l>tamhā davi ikkha paṇḍiē, pāvāō viratē'bhinivvuḍē</l>
		<l>paṇaē vīrē mahāvihiṁ, siddhipahaṁ nēyāuyaṁ dhuvaṁ</l>
	      </lg>
	    </div>
	    <div type="section" n="110">
	      <lg n="110">
		<l>vēyāliyamaggamāgaō, manavayasā kāēṇa saṁvuḍō</l>
		<l>ciccā vittaṁ ca nāyaō, ārambhaṁ ca susaṁvuḍē carē</l>
	      </lg>
	      <p>
		<s>ttibēmi</s>
	      </p>
	    </div>
	  </div><!-- uddēsō !-->
	  <div type="uddēsō" n="2">
	    <div type="section" n="111">
	      <lg n="111">
		<l>tayasaṁ va jahāiṁ sē rayaṁ, ii saṅkhāya munī na majjaī</l>
		<l>gōyannatarēṇa māhaṇē ahasēyakarī annēsi iṅkhiṇī</l>
	      </lg>
	    </div>
	    <div type="section" n="112">
	      <lg n="112">
		<l>jō paribhavaī paraṁ janaṁ, saṁsārē parivattaī mahaṁ</l>
		<l>adu iṅkhiṇiyā u pāviyā, iha saṅkhāya munī na majjaī</l>
	      </lg>
	    </div>
	    <div type="section" n="113">
	      <lg n="113">
		<l>jē yāvi anāyagē siyā, jē vi ya pēsagapēsaē siyā</l>
		<l>jō mōnapayaṁ uvaṭṭhiē, nō lajjē samayaṁ sayā''yarē</l>
	      </lg>
	    </div>
	    <div type="section" n="114">
	      <lg n="114">
		<l>sama annayaraṁmi sañjamē, saṁsuddhē samaṇē parivvaē</l>
		<l>jā āvakahā samāhiē, daviē kālamakāsi paṇḍiē</l>
	      </lg>
	    </div>
	    <div type="section" n="115">
	      <lg n="115">
		<l>dūraṁ anupassiyā munī, tīyaṁ dhammamanāgayaṁ tahā</l>
		<l>puṭṭhē parusēhiṁ māhaṇē, avi haṇṇū samayaṁsi rīyaï</l>
	      </lg>
	    </div>
	    <div type="section" n="116">
	      <lg n="116">
		<l>paṇṇasamattē sayā jaē, samatā dhammamudāharē munī</l>
		<l>suhumē u sayā alūsaē, nō kujjhē nō māṇi māhaṇē</l>
	      </lg>
	    </div>
	    <div type="section" n="117">
	      <lg n="117">
		<l>bahujananamaṇaṁmi saṁvuḍē, savvaṭṭhēhiṁ narē anissiē</l>
		<l>haraē va sayā anāvilē, dhammaṁ pādurakāsi kāsavaṁ</l>
	      </lg>
	    </div>
	    <div type="section" n="118">
	      <lg n="118">
		<l>bahavē pāṇā puḍhō siyā, pattēyaṁ samayaṁ samīhiyā</l>
		<l>jē mōnapayaṁ uvaṭṭhiē, viraïṁ tattha akāsi paṇḍiē</l>
	      </lg>
	    </div>
	    <div type="section" n="119">
	      <lg n="119">
		<l>dhammassa ya pāragē munī, ārambhassa ya antaē ṭhiē</l>
		<l>sōyanti ya ṇaṁ mamāiṇō, nō ya labhantō niyaṁ pariggahaṁ</l>
	      </lg>
	    </div>
	    <div type="section" n="120">
	      <lg n="120">
		<l>ihalōgē duhāvahaṁ viū, paralōgē ya duhaṁ-duhāvahaṁ</l>
		<l>viddhaṁsaṇa dhammamēva taṁ, iti vijjaṁ kō'gāramāvasē</l>
	      </lg>
	    </div>
	    <div type="section" n="121">
	      <lg n="121">
		<l>mahayā paligōva jāṇiyā, jā vi ya vandaṇapūyaṇā ihaṁ</l>
		<l>suhumē sallē duruddharē, viumantā payahijja santhavaṁ</l>
	      </lg>
	    </div>
	    <div type="section" n="122">
	      <lg n="122">
		<l>ēgē carē ṭhāṇamāsanē, sayanē ēgē samāhiē siyā</l>
		<l>bhikkhū uvahāṇavīriē, vaïguttē ajjhattasaṁvuḍē</l>
	      </lg>
	    </div>
	    <div type="section" n="123">
	      <lg n="123">
		<l>nō pīhē na yāvapaṅguṇē, dāraṁ sunnagharassa sañjaē</l>
		<l>puṭṭhē na udāharē vayaṁ, na samucchē nō santharē taṇaṁ</l>
	      </lg>
	    </div>
	    <div type="section" n="124">
	      <lg n="124">
		<l>jattha'tthamiē anāulē, samavisamāiṁ munī'hiyāsaē</l>
		<l>caragā aduvā vi bhēravā, aduvā tattha sirīsivā siyā</l>
	      </lg>
	    </div>
	    <div type="section" n="125">
	      <lg n="125">
		<l>tiriyā manuyā ya divvagā, uvasaggā tivihā'hiyāsaē</l>
		<l>lōmādīyaṁ na hārisē, sunnāgāragaē mahāmunī</l>
	      </lg>
	    </div>
	    <div type="section" n="126">
	      <lg n="126">
		<l>nō abhikaṅkhējja jīviyaṁ, nō'vi ya pūyaṇapatthaē siyā</l>
		<l>abbhatthamuvēnti bhēravā, sunnāgāragayassa bhikkhuṇō</l>
	      </lg>
	    </div>
	    <div type="section" n="127">
	      <lg n="127">
		<l>uvanīyatarassa tāiṇō, bhayamāṇassa vivikkamāsanaṁ</l>
		<l>sāmāiyamāhu tassa jaṁ, jō appāṇaṁ bhaē na daṁsaē</l>
	      </lg>
	    </div>
	    <div type="section" n="128">
	      <lg n="128">
		<l>usiṇōdagatattabhōiṇō, ghammaṭṭhiyassa munissa hīmatō</l>
		<l>saṁsaggi asāhu rāihiṁ, asamāhī u tahāgayassa vi</l>
	      </lg>
	    </div>
	    <div type="section" n="129">
	      <lg n="129">
		<l>ahigaraṇakaḍassa bhikkhuṇō, vayamāṇassa pasajjha dāruṇaṁ</l>
		<l>aṭṭhē parihāyaī bahuṁ, ahigaraṇaṁ na karējja paṇḍiē</l>
	      </lg>
	    </div>
	    <div type="section" n="130">
	      <lg n="130">
		<l>sīōdaga paḍidugañchiṇō, apaḍiṇṇassa lavāvasakkiṇō</l>
		<l>sāmāiyamāhu tassa jaṁ, jō gihimattē'sanaṁ na bhuñjaī</l>
	      </lg>
	    </div>
	    <div type="section" n="131">
	      <lg n="131">
		<l>na ya saṅkhayamāhu jīviyaṁ, taha vi ya bālajanō pagabbhaī</l>
		<l>bālē pāvēhiṁ bhijjaī, ii saṅkhāya munī na majjaī</l>
	      </lg>
	    </div>
	    <div type="section" n="132">
	      <lg n="132">
		<l>chandēṇa palē imā payā, bahumāyā mōhēṇa pāuḍā</l>
		<l>viyaḍēṇa palēnti māhaṇē, sīuṇhaṁ vayasā'hiyāsaē</l>
	      </lg>
	    </div>
	    <div type="section" n="133">
	      <lg n="133">
		<l>kujaē aparājiē jahā, akkhēhiṁ kusalēhiṁ dīvayaṁ</l>
		<l>kaḍamēva gahāya nō kaliṁ, nō tīyaṁ nō cēva dāvaraṁ</l>
	      </lg>
	    </div>
	    <div type="section" n="134">
	      <lg n="134">
		<l>ēvaṁ lōgaṁmi tāiṇā, buiē jē dhammē anuttarē</l>
		<l>taṁ giṇha hiyaṁ ti uttamaṁ, kaḍamiva sēsa'vahāya paṇḍiē</l>
	      </lg>
	    </div>
	    <div type="section" n="135">
	      <lg n="135">
		<l>uttara maṇuyāṇa āhiyā, gāmadhamma iti mē anussuyaṁ</l>
		<l>jaṁsī virayā samuṭṭhiyā, kāsavassa anudhammacāriṇō</l>
	      </lg>
	    </div>
	    <div type="section" n="136">
	      <lg n="136">
		<l>jē ēya caranti āhiyaṁ, nāēṇaṁ mahayā mahēsiṇā</l>
		<l>tē uṭṭhiyaṁ tē samuṭṭhiyā, annō'nnaṁ sārēnti dhammaō</l>
	      </lg>
	    </div>
	    <div type="section" n="137">
	      <lg n="137">
		<l>mā pēha purā paṇāmaē, abhikaṅkhē uvahiṁ dhuṇittaē</l>
		<l>jē dūmaṇa tēhiṁ nō nayā, tē jāṇanti samāhimāhiyaṁ</l>
	      </lg>
	    </div>
	    <div type="section" n="138">
	      <lg n="138">
		<l>nō kāhiē hōjja sañjaē, pāsaṇiē na ya sampasāraē</l>
		<l>naccā dhammaṁ anuttaraṁ kayakiriē ya na yāvi māmaē</l>
	      </lg>
	    </div>
	    <div type="section" n="139">
	      <lg n="139">
		<l>channaṁ ca pasaṁsa nō karē, na ya ukkōsa pagāsa māhaṇē</l>
		<l>tēsiṁ suvivēgamāhiē, paṇayā jēhiṁ sujhōsiyaṁ ghuyaṁ</l>
	      </lg>
	    </div>
	    <div type="section" n="140">
	      <lg n="140">
		<l>anihē sahiē susaṁvuḍē, dhammaṭṭhī uvahāṇavīriē</l>
		<l>viharējja samāhiindiē attahiaṁ duhēṇa labbhatē</l>
	      </lg>
	    </div>
	    <div type="section" n="141">
	      <lg n="141">
		<l>na hi nūna purā anussuyaṁ, aduvā taṁ taha nō samuṭṭhiyaṁ</l>
		<l>muṇiṇā sāmāiyāhiyaṁ, nāēṇaṁ jagasavvadaṁsiṇā</l>
	      </lg>
	    </div>
	    <div type="section" n="142">
	      <lg n="142">
		<l>ēvaṁ mattā mahantaraṁ, dhammamiṇaṁ sahiyā bahū janā</l>
		<l>guruṇō chandānuvattagā, virayā tiṇṇā mahōghamāhiyaṁ</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	  <div type="uddēsō" n="3">
	    <div type="section" n="143">
	      <lg n="143">
		<l>saṁvuḍakammassa bhikkhuṇō, jaṁ dukkhaṁ puṭṭhaṁ abōhiē</l>
		<l>taṁ sañjamaō'vacijjaī, maraṇaṁ hēcca vayanti paṇḍiyā</l>
	      </lg>
	    </div>
	    <div type="section" n="144">
	      <lg n="144">
		<l>jē vinnavaṇāhi'jōsiyā, santiṇṇēhiṁ samaṁ viyāhiyā</l>
		<l>tamhā uḍḍhaṁ ti pāsahā, adakkhū kāmāī rōgavaṁ</l>
	      </lg>
	    </div>
	    <div type="section" n="145">
	      <lg n="145">
		<l>aggaṁ vaṇiēhiṁ āhiyaṁ, dhārēntī rāiṇayā ihaṁ</l>
		<l>ēvaṁ paramā mahavvayā, akkhāyā u sarāibhōyaṇā</l>
	      </lg>
	    </div>
	    <div type="section" n="146">
	      <lg n="146">
		<l>jē iha sāyāṇugā narā, ajjhōvavannā kāmēhiṁ mucchiyā</l>
		<l>kivaṇēṇa samaṁ pagabbhiyā, na vi jāṇanti samāhimāhiyaṁ</l>
	      </lg>
	    </div>
	    <div type="section" n="147">
	      <lg n="147">
		<l>vāhēṇa jahā va vicchaē, abalē hōi gavaṁ pacōiē</l>
		<l>sē antasō appathāmaē, nāīvahaï abalē visīyaï</l>
	      </lg>
	    </div>
	    <div type="section" n="148">
	      <lg n="148">
		<l>ēvaṁ kāmēsaṇaṁ viū, ajja suē payahējja santhavaṁ</l>
		<l>kāmī kāmē na kāmaē, laddhē vā vi aladdha kaṇhuī</l>
	      </lg>
	    </div>
	    <div type="section" n="149">
	      <lg n="149">
		<l>mā paccha asāhuyā bhavē, accēhī anusāsa appagaṁ</l>
		<l>ahiyaṁ ca asāhu sōyaī, sē thaṇaī paridēvaī bahuṁ</l>
	      </lg>
	    </div>
	    <div type="section" n="150">
	      <lg n="150">
		<l>iha jīviyamēva pāsahā, taruṇa ēvāsasayassa tuṭṭaī</l>
		<l>ittaravāsē va bujjhaha giddha narā kāmēsu mucchiyā</l>
	      </lg>
	    </div>
	    <div type="section" n="151">
	      <lg n="151">
		<l>jē iha ārambhanissiyā, āyadaṇḍa ēgantalūsagā</l>
		<l>gantā tē pāvalōgayaṁ, cirarāyaṁ āsuriyaṁ disaṁ</l>
	      </lg>
	    </div>
	    <div type="section" n="152">
	      <lg n="152">
		<l>na ya saṅkhayamāhu jīvīyaṁ, taha vi ya bālajanō pagabbhaī</l>
		<l>paccuppannēṇa kāriyaṁ kē daṭṭhuṁ paralōgamāgaē ?</l>
	      </lg>
	    </div>
	    <div type="section" n="153">
	      <lg n="153">
		<l>adakkhuva dakkhuvāhiyaṁ saddahasū adakkhudaṁsaṇā</l>
		<l>handi hu suniruddhadaṁsaṇē mōhaṇijjēṇa kaḍēṇa kammuṇā</l>
	      </lg>
	    </div>
	    <div type="section" n="154">
	      <lg n="154">
		<l>dukkhī mōhē puṇō puṇō, nivvindējja silōgapūyaṇaṁ</l>
		<l>ēvaṁ sahiē'hipāsaē, āyatulaṁ pāṇēhiṁ sañjaē</l>
	      </lg>
	    </div>
	    <div type="section" n="155">
	      <lg n="155">
		<l>gāraṁ pi ya āvasē narē, anupuvvaṁ pāṇēhiṁ sañjaē</l>
		<l>samayā savvattha suvvaē, dēvāṇaṁ gacchē salōgayaṁ</l>
	      </lg>
	    </div>
	    <div type="section" n="156">
	      <lg n="156">
		<l>sōccā bhagavānusāsanaṁ, saccē tattha karējjuvakkamaṁ</l>
		<l>savvattha vinīyamacchērē, uñchaṁ bhikkhuṁ visuddhamāharē</l>
	      </lg>
	    </div>
	    <div type="section" n="157">
	      <lg n="157">
		<l>savvaṁ naccā ahiṭṭhaē, dhammaṭṭhī uvahāṇavīriē</l>
		<l>guttē juttē sayā jaē, āyaparē paramāyataṭṭhiē</l>
	      </lg>
	    </div>
	    <div type="section" n="158">
	      <lg n="158">
		<l>vittaṁ pasavō ya nāiō, taṁ bālē saraṇaṁ ti mannaī</l>
		<l>ēē mama tēsuvi ahaṁ, nō tāṇaṁ saraṇaṁ na vijjaī</l>
	      </lg>
	    </div>
	    <div type="section" n="159">
	      <lg n="159">
		<l>abbhāgamiyaṁmi vā duhē, ahavā uvakkamiē bhavantiē</l>
		<l>ēgassa gaī ya āgaī, vidu mantā saraṇaṁ na mannaī</l>
	      </lg>
	    </div>
	    <div type="section" n="160">
	      <lg n="160">
		<l>savvē sayakammakappiyā, aviyattēṇa duhēṇa pāṇiṇō</l>
		<l>hiṇḍanti bhayāulā saḍhā, jāijarāmaraṇēhi'bhidduyā</l>
	      </lg>
	    </div>
	    <div type="section" n="161">
	      <lg n="161">
		<l>iṇamēva khaṇaṁ viyāṇiyā, nō sulabhaṁ bōhi ca āhiyaṁ</l>
		<l>ēvaṁ sahiē'hiyāsaē, āha jinē iṇamēva sēsagā</l>
	      </lg>
	    </div>
	    <div type="section" n="162">
	      <lg n="162">
		<l>abhaviṁsu purā vi bhikkhuvō, āēsā vi bhavanti suvvayā</l>
		<l>ēyāiṁ guṇāiṁ āhu tē, kāsavassa anudhammacāriṇō</l>
	      </lg>
	    </div>
	    <div type="section" n="163">
	      <lg n="163">
		<l>tivihēṇa vi pāṇa mā haṇē, āyahiē aniyāṇa saṁvuḍē</l>
		<l>ēvaṁ siddhā anantasō, sampaï jē ya anāgayāvarē</l>
	      </lg>
	    </div>
	    <div type="section" n="164">
	      <lg n="164">
		<l>ēvaṁ sē udāhu anuttaranāṇī anuttaradaṁsī anuttaranāṇadaṁsaṇadharē</l>
		<l>arahā nāyaputtē bhagavaṁ, vēsāliē viyāhiē</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="3">
	  <head>uvasaggapariṇṇā</head>
	  <div type="uddēsō" n="1">
	    <div type="section" n="165">
	      <lg n="165">
		<l>sūraṁ maṇṇaï appāṇaṁ, jāva jēyaṁ na passaī</l>
		<l>jujjhantaṁ daḍhadhammāṇaṁ sisupālō va mahārahaṁ</l>
	      </lg>
	    </div>
	    <div type="section" n="166">
	      <lg n="166">
		<l>payāyā sūrā raṇasīsē, saṅgāmaṁmi uvaṭṭhiē</l>
		<l>māyā puttaṁ na jāṇāi, jēēṇa parivicchiē</l>
	      </lg>
	    </div>
	    <div type="section" n="167">
	      <lg n="167">
		<l>ēvaṁ sēhē vi appuṭṭhē, bhikkhucariyā akōviē</l>
		<l>sūraṁ mannaï appāṇaṁ, jāva lūhaṁ na sēvaē</l>
	      </lg>
	    </div>
	    <div type="section" n="168">
	      <lg n="168">
		<l>jayā hēmantamāsaṁmi, sīyaṁ phusaï savāyagaṁ</l>
		<l>tattha mandā visīyanti, rajjahīṇā va khattiyā</l>
	      </lg>
	    </div>
	    <div type="section" n="169">
	      <lg n="169">
		<l>puṭṭhē gimhāhitāvēṇaṁ, vimānē supivāsiē</l>
		<l>tattha mandā visīyanti, macchā appōdaē jahā</l>
	      </lg>
	    </div>
	    <div type="section" n="170">
	      <lg n="170">
		<l>sayā dattēsaṇā dukkhā jāyaṇā duppaṇōlliyā</l>
		<l>kammattā dubbhagā cēva, icchāhaṁsu puḍhōjanā</l>
	      </lg>
	    </div>
	    <div type="section" n="171">
	      <lg n="171">
		<l>ēē saddē acāyantā, gāmēsu nagarēsu vā</l>
		<l>tattha mandā visīyanti, saṅgāmaṁmi va bhīruyā</l>
	      </lg>
	    </div>
	    <div type="section" n="172">
	      <lg n="172">
		<l>appēgē khudhiyaṁ bhikkhu, suṇī ḍaṁsaï lūsaē</l>
		<l>tattha mandā visīyanti, tēupuṭṭhā va pāṇiṇō</l>
	      </lg>
	    </div>
	    <div type="section" n="173">
	      <lg n="173">
		<l>appēgē paḍibhāsanti, pāḍipanthiyamāgayā</l>
		<l>paḍiyāragayā ēē, jē ēē ēvajīviṇō</l>
	      </lg>
	    </div>
	    <div type="section" n="174">
	      <lg n="174">
		<l>appēgē vaï juñjanti, nagiṇā piṇḍōlagāhamā</l>
		<l>muṇḍā kaṇḍū-viṇaṭṭhaṅgā, ujjallā asamāhiyā</l>
	      </lg>
	    </div>
	    <div type="section" n="175">
	      <lg n="175">
		<l>ēvaṁ vippaḍivannēgē appaṇā u ajāṇayā</l>
		<l>tamāō tē tamaṁ janti mandā mōhēṇa pāuḍā</l>
	      </lg>
	    </div>
	    <div type="section" n="176">
	      <lg n="176">
		<l>puṭṭhō ya daṁsamasagēhiṁ, taṇaphāsamacāiyā</l>
		<l>na mē diṭṭhē parē lōē, jaï paraṁ maraṇaṁ siyā</l>
	      </lg>
	    </div>
	    <div type="section" n="177">
	      <lg n="177">
		<l>santattā kēsalōēṇaṁ, bambhacēra-parāiyā</l>
		<l>tattha mandā visīyanti macchā paviṭṭhā va kēyaṇē</l>
	      </lg>
	    </div>
	    <div type="section" n="178">
	      <lg n="178">
		<l>āyadaṇḍasamāyārē, micchāsaṇṭhiyabhāvaṇā</l>
		<l>harisappaōsamāvannā kēī lūsanti'nāriyā</l>
	      </lg>
	    </div>
	    <div type="section" n="179">
	      <lg n="179">
		<l>appēgē paliyantē siṁ cārō cōrō tti suvvayaṁ</l>
		<l>bandhanti bhikkhuyaṁ bālā, kasāyavayaṇēhi ya</l>
	      </lg>
	    </div>
	    <div type="section" n="180">
	      <lg n="180">
		<l>tattha daṇḍēṇa saṁvītē, muṭṭhiṇā adu phalēṇa vā</l>
		<l>nāīṇaṁ saraī bālē, itthī vā kuddhagāmiṇī</l>
	      </lg>
	    </div>
	    <div type="section" n="181">
	      <lg n="181">
		<l>ēē bhō! kasiṇā phāsā, pharusā durahiyāsayā</l>
		<l>hatthī vā sarasaṁvīttā kīvā vasa gayā gihaṁ</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	  <div type="uddēsō" n="2">
	    <div type="section" n="182">
	      <lg n="182">
		<l>ahimē suhumā saṅgā, bhikkhūṇaṁ jē duruttarā</l>
		<l>jattha ēgē visīyanti, na cayanti javittaē</l>
	      </lg>
	    </div>
	    <div type="section" n="183">
	      <lg n="183">
		<l>appēgē nāyaō dissa, rōyanti parivāriyā</l>
		<l>pōsa ṇē tāta! puṭṭhō'si kassa tāta! jahāsi ṇē?</l>
	      </lg>
	    </div>
	    <div type="section" n="184">
	      <lg n="184">
		<l>piyā tē thēraō tāta! sasā tē khuḍḍiyā imā</l>
		<l>bhāyarō tē sagā tāta! sōyarā kiṁ jahāsi ṇē ?</l>
	      </lg>
	    </div>
	    <div type="section" n="185">
	      <lg n="185">
		<l>māyaraṁ piyaraṁ pōsa, ēva lōgō bhavissaï</l>
		<l>ēvaṁ khu lōiyaṁ tāta! jē pālēnti u māyaraṁ</l>
	      </lg>
	    </div>
	    <div type="section" n="186">
	      <lg n="186">
		<l>uttarā mahurullāvā, puttā tē tāta! khuḍḍayā</l>
		<l>bhāriyā tē navā tāta! mā sā annaṁ janaṁ gamē</l>
	      </lg>
	    </div>
	    <div type="section" n="187">
	      <lg n="187">
		<l>ēhi tāta! gharaṁ jāmō, mā ya kammē sahā vayaṁ</l>
		<l>bīyaṁ pi tāya! pāsāmō, jāmu tāva sayaṁ gihaṁ</l>
	      </lg>
	    </div>
	    <div type="section" n="188">
	      <lg n="188">
		<l>gantuṁ tāta! puṇōgacchē, na tēṇāsamaṇō siyā</l>
		<l>akāmagaṁ parikkamaṁ kō taṁ vārēumarihaï?</l>
	      </lg>
	    </div>
	    <div type="section" n="189">
	      <lg n="189">
		<l>jaṁ kiñci anagaṁ tāta !, taṁ pi savvaṁ samīkataṁ</l>
		<l>hiraṇṇaṁ vavahārāi, taṁ pi dāhāmu tē vayaṁ</l>
	      </lg>
	    </div>
	    <div type="section" n="190">
	      <lg n="190">
		<l>iccēva ṇaṁ susēhanti, kāluṇīyasamuṭṭhiyā</l>
		<l>vibaddhō nāisaṅgēhi, taō'gāraṁ pahāvaï</l>
	      </lg>
	    </div>
	    <div type="section" n="191">
	      <lg n="191">
		<l>jahā rukkhaṁ vanē jāyaṁ, māluyā paḍibandhaī</l>
		<l>ēva ṇaṁ paḍibandhanti, nāyaō asamāhiṇā</l>
	      </lg>
	    </div>
	    <div type="section" n="192">
	      <lg n="192">
		<l>vibaddhō nāisaṅgēhiṁ, hatthī vā vi navaggahē</l>
		<l>piṭṭhaō parisappanti, sūyagōvva adūraē</l>
	      </lg>
	    </div>
	    <div type="section" n="193">
	      <lg n="193">
		<l>ēē saṅgā maṇussāṇaṁ, pāyālā va atārimā</l>
		<l>kīvā jattha ya kissanti, nāisaṅgēhi mucchiyā</l>
	      </lg>
	    </div>
	    <div type="section" n="194">
	      <lg n="194">
		<l>taṁ ca bhikkhū parinnāya, savvē saṅgā mahāsavā</l>
		<l>jīviyaṁ nāvakaṅkhējjā, sōccā dhammamanuttaraṁ</l>
	      </lg>
	    </div>
	    <div type="section" n="195">
	      <lg n="195">
		<l>ahimē santi āvaṭṭā, kāsavēṇaṁ pavēiyā</l>
		<l>buddhā jatthāvasappanti, sīyanti abuhā jahiṁ</l>
	      </lg>
	    </div>
	    <div type="section" n="196">
	      <lg n="196">
		<l>rāyāṇō rāya'maccā ya, māhaṇā aduva khattiyā</l>
		<l>nimantayanti bhōgēhiṁ, bhikkhuyaṁ sāhujīviṇaṁ</l>
	      </lg>
	    </div>
	    <div type="section" n="197">
	      <lg n="197">
		<l>hattha'ssa-raha-jāṇēhiṁ, vihāragamaṇēhi ya</l>
		<l>bhuñja bhōgē imē sagghē maharisī! pūjayāmu taṁ</l>
	      </lg>
	    </div>
	    <div type="section" n="198">
	      <lg n="198">
		<l>vatthagandhamalaṅkāraṁ itthīō sayaṇāṇi ya</l>
		<l>bhuñjāhimāiṁ bhōgāiṁ āusō! pūjayāmu taṁ</l>
	      </lg>
	    </div>
	    <div type="section" n="199">
	      <lg n="199">
		<l>jō tumē niyamō ciṇṇō, bhikkhubhāvaṁmi suvvayā !</l>
		<l>agāramāvasantassa, savvō saṁvijjaē tahā</l>
	      </lg>
	    </div>
	    <div type="section" n="200">
	      <lg n="200">
		<l>ciraṁ dūijjamāṇassa, dōsō dāṇiṁ kuō tava ?</l>
		<l>iccēva ṇaṁ nimantēti, nīvārēṇa va sūyaraṁ</l>
	      </lg>
	    </div>
	    <div type="section" n="201">
	      <lg n="201">
		<l>cōiyā bhikkhucariyāē, acayantā javittaē</l>
		<l>tattha mandā visīyanti, ujjāṇaṁsi va dubbalā</l>
	      </lg>
	    </div>
	    <div type="section" n="202">
	      <lg n="202">
		<l>acayantā va lūhēṇaṁ uvahāṇēṇa tajjiyā</l>
		<l>tattha mandā visīyanti, ujjāṇaṁsi va jaraggavā</l>
	      </lg>
	    </div>
	    <div type="section" n="203">
	      <lg n="203">
		<l>ēvaṁ nimantaṇaṁ laddhuṁ, mucchiyā giddha itthisu</l>
		<l>ajjhōvavannā kāmēhiṁ, cōijjantā gayā gihaṁ</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	  <div type="uddēsō" n="3">
	    <div type="section" n="204">
	      <lg n="204">
		<l>jahā saṅgāmakālaṁmi, piṭṭhaō bhīru vēhaï</l>
		<l>valayaṁ gahaṇaṁ nūmaṁ, kō jāṇaï parājayaṁ?</l>
	      </lg>
	    </div>
	    <div type="section" n="205">
	      <lg n="205">
		<l>muhuttāṇaṁ muhuttassa, muhuttō hōi tārisō</l>
		<l>parājiyā'vasappāmō iti bhīru uvēhaī</l>
	      </lg>
	    </div>
	    <div type="section" n="206">
	      <lg n="206">
		<l>ēvaṁ tu samaṇā ēgē, abalaṁ naccāṇa appagaṁ</l>
		<l>anāgayaṁ bhayaṁ dissa, avakappantimaṁ suyaṁ</l>
	      </lg>
	    </div>
	    <div type="section" n="207">
	      <lg n="207">
		<l>kō jāṇaï viūvātaṁ, itthīō udagāu vā</l>
		<l>cōijjantā pavakkhāmō na, nō atthi pakappiyaṁ</l>
	      </lg>
	    </div>
	    <div type="section" n="208">
	      <lg n="208">
		<l>iccēva paḍilēhanti, valayāi paḍilēhiṇō</l>
		<l>vitigiñchasamāvannā, panthāṇaṁ va akōviyā</l>
	      </lg>
	    </div>
	    <div type="section" n="209">
	      <lg n="209">
		<l>jē u saṅgāmakālaṁmi, nāyā sūrapuraṅgamā</l>
		<l>nō tē piṭṭhamuvēhinti, kiṁ paraṁ maraṇaṁ siyā</l>
	      </lg>
	    </div>
	    <div type="section" n="210">
	      <lg n="210">
		<l>ēvaṁ samuṭṭhiē bhikkhū, vōsijjā'gārabandhaṇaṁ</l>
		<l>ārambhaṁ tiriyaṁ kaṭṭu, attattāē parivvaē</l>
	      </lg>
	    </div>
	    <div type="section" n="211">
	      <lg n="211">
		<l>tamēgē paribhāsanti, bhikkhuyaṁ sāhujīviṇaṁ</l>
		<l>jē ēvaṁ paribhāsanti, antaē tē samāhiē</l>
	      </lg>
	    </div>
	    <div type="section" n="212">
	      <lg n="212">
		<l>sambaddhasamakappā u, annamannēsu mucchiyā</l>
		<l>piṇḍavāyaṁ gilāṇassa, jaṁ sārēha dalāha ya</l>
	      </lg>
	    </div>
	    <div type="section" n="213">
	      <lg n="213">
		<l>ēvaṁ tubbhē sarāgatthā, annamannamanuvvasā</l>
		<l>naṭṭha-sappaha-sabbhāvā, saṁsārassa apāragā</l>
	      </lg>
	    </div>
	    <div type="section" n="214">
	      <lg n="214">
		<l>aha tē paribhāsējjā, bhikkhū mōkkhavisāraē</l>
		<l>ēvaṁ tubbhē pabhāsantā, dupakkhaṁ cēva sēvahā</l>
	      </lg>
	    </div>
	    <div type="section" n="215">
	      <lg n="215">
		<l>tubbhē bhuñjaha pāēsu, gilāṇō'bhihaḍaṁmi yā</l>
		<l>taṁ ca bīōdagaṁ bhōccā, tamuddēssādi jaṁ kaḍaṁ</l>
	      </lg>
	    </div>
	    <div type="section" n="216">
	      <lg n="216">
		<l>littā tivvābhitāvēṇaṁ, ujjhiyā asamāhiyā</l>
		<l>nāikaṇḍūiyaṁ sēyaṁ aruyassāvarajjhaī</l>
	      </lg>
	    </div>
	    <div type="section" n="217">
	      <lg n="217">
		<l>tattēṇa anusiṭṭhā tē, apaḍiṇṇēṇa jāṇayā</l>
		<l>na ēsa niyaē maggē, asamikkhā vaī kiī</l>
	      </lg>
	    </div>
	    <div type="section" n="218">
	      <lg n="218">
		<l>ērisā jā vaī ēsā, aggē vēṇu vva karisiyā</l>
		<l>gihiṇō abhihaḍaṁ sēyaṁ, bhuñjiuṁ na u bhikkhuṇaṁ</l>
	      </lg>
	    </div>
	    <div type="section" n="219">
	      <lg n="219">
		<l>dhammapannavaṇā jā sā, sārambhā ṇa visōhiyā</l>
		<l>na u ēyāhiṁ diṭṭhīhiṁ, puvvamāsi pagappiyaṁ</l>
	      </lg>
	    </div>
	    <div type="section" n="220">
	      <lg n="220">
		<l>savvāhiṁ anujuttīhiṁ acayantā javittaē</l>
		<l>taō vāyaṁ nirākiccā, tē bhujjō vi pagabbhiyā</l>
	      </lg>
	    </div>
	    <div type="section" n="221">
	      <lg n="221">
		<l>rāgadōsābhibhūyappā micchattēṇa abhidduyā</l>
		<l>akkōsē saraṇaṁ janti ṭaṅkaṇā iva pavvayaṁ</l>
	      </lg>
	    </div>
	    <div type="section" n="222">
	      <lg n="222">
		<l>bahuguṇappakappāiṁ, kujjā attasamāhiē</l>
		<l>jēṇa'nnē na virujjhējjā, tēṇaṁ taṁ taṁ samāyarē</l>
	      </lg>
	    </div>
	    <div type="section" n="223">
	      <lg n="223">
		<l>imaṁ ca dhammamādāya, kāsavēṇa pavēiyaṁ</l>
		<l>kujjā bhikkhū gilāṇassa, agilāē samāhiē</l>
	      </lg>
	    </div>
	    <div type="section" n="224">
	      <lg n="224">
		<l>saṅkhāya pēsalaṁ dhammaṁ, diṭṭhimaṁ parinivvuḍē</l>
		<l>uvasaggē niyāmittā, āmōkkhāē parivvaējjāsi</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēso !-->
	  <div type="uddēsō" n="4">
	    <div type="section" n="225">
	      <lg n="225">
		<l>āhaṁsu mahāpurisā, puvviṁ tatta tavōdhanā</l>
		<l>udaēṇa siddhimāvannā, tattha mandō visīyaï</l>
	      </lg>
	    </div>
	    <div type="section" n="226">
	      <lg n="226">
		<l>abhuñjiyā namī vēdēhī, rāmaüttē ya bhuñjiyā</l>
		<l>bāhuē udagaṁ bhōccā, tahā nārāyaṇē risī</l>
	      </lg>
	    </div>
	    <div type="section" n="227">
	      <lg n="227">
		<l>āsilē dēvilē cēva, dīvāyaṇa mahārisī</l>
		<l>pārāsarē dagaṁ bhōccā, bīyāṇi hariyāṇi ya</l>
	      </lg>
	    </div>
	    <div type="section" n="228">
	      <lg n="228">
		<l>ēē puvvaṁ mahāpurisā, āhiyā iha saṁmayā</l>
		<l>bhōccā bīōdagaṁ siddhā, ii mēyamanussuyaṁ</l>
	      </lg>
	    </div>
	    <div type="section" n="229">
	      <lg n="229">
		<l>tattha mandā visīyanti vāhacchinnā va gaddabhā</l>
		<l>piṭṭhaō parisappanti, pīḍhasappīya sambhamē</l>
	      </lg>
	    </div>
	    <div type="section" n="230">
	      <lg n="230">
		<l>ihamēgē u bhāsanti, sātaṁ sātēṇa vijjaī</l>
		<l>jē tattha āriyaṁ maggaṁ, paramaṁ ca samāhiyaṁ</l>
	      </lg>
	    </div>
	    <div type="section" n="231">
	      <lg n="231">
		<l>mā ēyaṁ avamannantā, appēṇaṁ lumpahā bahuṁ</l>
		<l>ēyassa amōkkhāē ayōhāri vva jūraha</l>
	      </lg>
	    </div>
	    <div type="section" n="232">
	      <lg n="232">
		<l>pāṇāivāē vaṭṭantā, musāvāē asañjayā</l>
		<l>adinnādāṇē vaṭṭantā, mēhuṇē ya pariggahē</l>
	      </lg>
	    </div>
	    <div type="section" n="233">
	      <lg n="233">
		<l>ēvamēgē u pāsatthā, pannavēnti anāriyā</l>
		<l>itthīvasaṁ gayā bālā, jinasāsanaparaṁmuhā</l>
	      </lg>
	    </div>
	    <div type="section" n="234">
	      <lg n="234">
		<l>jahā gaṇḍaṁ pilāgaṁ vā, paripīlēttā muhuttagaṁ</l>
		<l>ēvaṁ vinnavaṇitthīsu, dōsō tattha kaō siyā</l>
	      </lg>
	    </div>
	    <div type="section" n="235">
	      <lg n="235">
		<l>jahā mandhādaē nāma, thimiyaṁ piyati dagaṁ</l>
		<l>ēvaṁ vinnavaṇitthīsu dōsō tattha kaō siyā ?</l>
	      </lg>
	    </div>
	    <div type="section" n="236">
	      <lg n="236">
		<l>jahā vihaṅgamā piṅgā, thimiyaṁ piyati dagaṁ</l>
		<l>ēvaṁ vinnavaṇitthīsu, dōsō tattha kaō siyā ?</l>
	      </lg>
	    </div>
	    <div type="section" n="237">
	      <lg n="237">
		<l>ēvamēgē u pāsatthā micchādiṭṭhī anāriyā</l>
		<l>ajjhōvavannā kāmēhiṁ, pūyaṇā iva taruṇaē</l>
	      </lg>
	    </div>
	    <div type="section" n="238">
	      <lg n="238">
		<l>anāgayamapassantā paccuppannagavēsagā</l>
		<l>tē pacchā paritappanti, khīṇē āuṁmi jōvvaṇē</l>
	      </lg>
	    </div>
	    <div type="section" n="239">
	      <lg n="239">
		<l>jēhiṁ kālē parikkantaṁ, na pacchā paritappaē</l>
		<l>tē dhīrā bandhaṇummukkā, nāvakaṅkhanti jīviyaṁ</l>
	      </lg>
	    </div>
	    <div type="section" n="240">
	      <lg n="240">
		<l>jahā naī vēyaraṇī, duttarā iha saṁmatā</l>
		<l>ēvaṁ lōgaṁsi nārīō, duruttarā amaīmayā</l>
	      </lg>
	    </div>
	    <div type="section" n="241">
	      <lg n="241">
		<l>jēhiṁ nārīṇa sañjōgā, pūyaṇā piṭṭhaō kayā</l>
		<l>savvamēyaṁ nirākiccā, tē ṭhiyā susamāhīē</l>
	      </lg>
	    </div>
	    <div type="section" n="242">
	      <lg n="242">
		<l>ēē ōdhaṁ tarissanti, samuddaṁ vavahāriṇō</l>
		<l>jattha pāṇā visannāsī, kiccantī sayakammuṇā</l>
	      </lg>
	    </div>
	    <div type="section" n="243">
	      <lg n="243">
		<l>taṁ ca bhikkhū pariṇṇāya suvvaē samiē carē</l>
		<l>musāvāyaṁ vivajjējjā, adiṇṇādāṇaṁ ca vōsirē</l>
	      </lg>
	    </div>
	    <div type="section" n="244">
	      <lg n="244">
		<l>uḍḍhamahē tiriyaṁ vā, jē kēī tasathāvarā</l>
		<l>savvattha viratiṁ kujjā, santi nivvāṇamāhiyaṁ</l>
	      </lg>
	    </div>
	    <div type="section" n="245">
	      <lg n="245">
		<l>imaṁ ca dhammamādāya kāsavēṇa pavēiyaṁ</l>
		<l>kujjā	 bhikkhū gilāṇassa, agilāē samāhiē</l>
	      </lg>
	    </div>
	    <div type="section" n="246">
	      <lg n="246">
		<l>saṅkhāya pēsalaṁ dhammaṁ, diṭṭhimaṁ parinivvuḍē</l>
		<l>uvasaggē niyāmittā, āmōkkhāē parivvaējjāsi </l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="4">
	  <head>itthipariṇṇā</head>
	  <div type="uddēsō" n="1">
	    <div type="section" n="247">
	      <lg n="247">
		<l>jē māyaraṁ ca piyaraṁ ca, vippajahāya puvvasañjōgaṁ</l>
		<l>ēgē sahiē carissāmi, āratamēhuṇō vivittēsī</l>
	      </lg>
	    </div>
	    <div type="section" n="248">
	      <lg n="248">
		<l>suhumēṇaṁ taṁ parikkamma, channapaēṇa itthīō mandā</l>
		<l>uvāyaṁ pi tāō jāṇanti, jaha lissanti bhikkhuṇō ēgē</l>
	      </lg>
	    </div>
	    <div type="section" n="249">
	      <lg n="249">
		<l>pāsē bhisaṁ nisīyanti, abhikkhaṇaṁ pōsavatthaṁ parihinti</l>
		<l>kāyaṁ ahē vi daṁsanti, bāhu muddhaṭṭu kakkhamanuvvajē</l>
	      </lg>
	    </div>
	    <div type="section" n="250">
	      <lg n="250">
		<l>sayaṇāsaṇēhiṁ jōggēhiṁ, itthīō ēgayā nimantati</l>
		<l>ēyāṇi cēva sē jāṇē, pāsāṇi virūvarūvāṇi</l>
	      </lg>
	    </div>
	    <div type="section" n="251">
	      <lg n="251">
		<l>nō tāsu cakkhu sandhējjā, nō vi ya sāhasaṁ samabhijāṇē</l>
		<l>nō saddhiyaṁ pi viharējjā, ēvamappā surakkhiō hōi</l>
	      </lg>
	    </div>
	    <div type="section" n="252">
	      <lg n="252">
		<l>āmantiya ussāviyā, bhikkhuṁ āyasā nimantēti</l>
		<l>ēyāṇi cēva sē jāṇē, saddāṇi virūvarūvāṇi</l>
	      </lg>
	    </div>
	    <div type="section" n="253">
	      <lg n="253">
		<l>manabandhaṇēhiṁ nēgēhiṁ, kaluṇavinīyamuvagasittāṇaṁ</l>
		<l>adu mañjulāiṁ bhāsanti, āṇavayanti bhinnakahāhiṁ</l>
	      </lg>
	    </div>
	    <div type="section" n="254">
	      <lg n="254">
		<l>sīhaṁ jahā va kuṇimēṇaṁ, nibbhayamēgacaranti pāsēṇaṁ</l>
		<l>ēvitthiyāō bandhanti, saṁvuḍaṁ ēgatiyamanagāraṁ</l>
	      </lg>
	    </div>
	    <div type="section" n="255">
	      <lg n="255">
		<l>aha tattha puṇō namayanti, rahakārō va nēmi ānupuvvīē</l>
		<l>baddhē miē va pāsēṇaṁ, phandantē vi na muccaī tāhē</l>
	      </lg>
	    </div>
	    <div type="section" n="256">
	      <lg n="256">
		<l>aha sē'ṇutappaī pacchā, bhōccā pāyasaṁ va visamissaṁ</l>
		<l>ēvaṁ vivēgamādāya, saṁvāsō na kappaē daviē</l>
	      </lg>
	    </div>
	    <div type="section" n="257">
	      <lg n="257">
		<l>tamhā u vajjaē itthī, visalittaṁ va kaṇṭagaṁ naccā</l>
		<l>ōē kulāṇi vasavattī, āghātē na sē vi nigganthē</l>
	      </lg>
	    </div>
	    <div type="section" n="258">
	      <lg n="258">
		<l>jē ēyaṁ uñchaṁ anugiddhā, annayarā hunti kusīlāṇaṁ</l>
		<l>sutavassiē vi sē bhikkhū, nō viharē saha namitthīsu</l>
	      </lg>
	    </div>
	    <div type="section" n="259">
	      <lg n="259">
		<l>avi ghūyarāhiṁ suṇhāhiṁ, dhāīhiṁ aduvā dāsīhiṁ</l>
		<l>mahatīhiṁ vā kumārīhiṁ, santhavaṁ sē na kujjā anagārē</l>
	      </lg>
	    </div>
	    <div type="section" n="260">
	      <lg n="260">
		<l>adu nāiṇaṁ va suhiṇaṁ vā, appiyaṁ daṭṭhu ēgayā hōi</l>
		<l>giddhā sattā kāmēhiṁ, rakkhaṇapōsaṇē manussō'si</l>
	      </lg>
	    </div>
	    <div type="section" n="261">
	      <lg n="261">
		<l>samaṇaṁ pi daṭṭhūdāsīṇaṁ, tattha vi tāva ēgē kuppanti</l>
		<l>aduvā bhōyaṇēhiṁ natthēhiṁ, itthīdōsaṁ saṅkiṇō hōnti</l>
	      </lg>
	    </div>
	    <div type="section" n="262">
	      <lg n="262">
		<l>kuvvanti santhavaṁ tāhiṁ, pabbhaṭṭhā samāhijōgēhiṁ</l>
		<l>tamhā samaṇā na samēnti, āyahiyāē sannisējjāō</l>
	      </lg>
	    </div>
	    <div type="section" n="263">
	      <lg n="263">
		<l>bahavē gihāiṁ avahaṭṭu, missībhāvaṁ patthuyā ya ēgē</l>
		<l>dhuvamaggamēva pavayanti, vāyāvīriyaṁ kusīlāṇaṁ</l>
	      </lg>
	    </div>
	    <div type="section" n="264">
	      <lg n="264">
		<l>suddhaṁ ravaï parisāē, aha rahassaṁmi dukkaḍaṁ kuṇaï</l>
		<l>jāṇanti ya ṇaṁ tahāvihā, māillē mahāsaḍhē'yaṁ ti</l>
	      </lg>
	    </div>
	    <div type="section" n="265">
	      <lg n="265">
		<l>sayaṁ dukkaḍaṁ na vayaï, āiṭṭhō vi pakatthaï bālē</l>
		<l>vēyāṇuvīi mā kāsī, cōījjantō gilāi sē bhujjō</l>
	      </lg>
	    </div>
	    <div type="section" n="266">
	      <lg n="266">
		<l>usiyā vi itthipōsēsu, purisā itthivēyakhēdannā</l>
		<l>paṇṇāsamaṇṇiyā vēgē, nārīṇaṁ vasaṁ uvakasanti</l>
	      </lg>
	    </div>
	    <div type="section" n="267">
	      <lg n="267">
		<l>avi hatthapāyachēyāē, aduvā vaddhamaṁsaükkantē</l>
		<l>avi tēyasābhitāvaṇāiṁ, tacchiya khārasiñcaṇāiṁ ca</l>
	      </lg>
	    </div>
	    <div type="section" n="268">
	      <lg n="268">
		<l>adu kaṇṇanāsiyāchēdaṁ, kaṇṭhacchēdaṇaṁ titikkhanti</l>
		<l>iti ēttha pāva-santattā, na ya binti puṇō na kāhinti</l>
	      </lg>
	    </div>
	    <div type="section" n="269">
	      <lg n="269">
		<l>suyamēyamēvamēgēsiṁ, itthīvēdē vi hu suyakkhāyaṁ</l>
		<l>ēyaṁ pi tā vaïttāṇaṁ, aduvā kammuṇā avakarēnti</l>
	      </lg>
	    </div>
	    <div type="section" n="270">
	      <lg n="270">
		<l>annaṁ maṇēṇa cintēti, vāyā annaṁ ca kammuṇā annaṁ</l>
		<l>tamhā na saddahē bhikkhū, bahumāyāō itthiō naccā</l>
	      </lg>
	    </div>
	    <div type="section" n="271">
	      <lg n="271">
		<l>juvatī samaṇaṁ būyā, vicitta'laṅkāra vatthagāṇi parihittā</l>
		<l>virayā carissa'haṁ rukkhaṁ, ghammāikkha ṇē bhayantārō</l>
	      </lg>
	    </div>
	    <div type="section" n="272">
	      <lg n="272">
		<l>adu sāviyā pavāēṇaṁ, ahamaṁsi sāhammiṇī ya samaṇāṇaṁ</l>
		<l>jaükumbhē jahā uvajjōī, saṁvāsē viū visīdējjā</l>
	      </lg>
	    </div>
	    <div type="section" n="273">
	      <lg n="273">
		<l>jaükumbhē jōiuvagūḍhē, āsu'bhitattē nāsamuvayāi</l>
		<l>ēvitthiyāhiṁ anagārā saṁvāsēṇa nāsamuvayanti</l>
	      </lg>
	    </div>
	    <div type="section" n="274">
	      <lg n="274">
		<l>kuvvanti pāvagaṁ kammaṁ, puṭṭhā vēgēvamāhiṁsu</l>
		<l>nō'haṁ karēmi pāvaṁ ti, aṅkēsāiṇī mamēsa tti</l>
	      </lg>
	    </div>
	    <div type="section" n="275">
	      <lg n="275">
		<l>bālassa mandayaṁ bīyaṁ, jaṁ ca kaḍaṁ avajāṇaī bhujjō</l>
		<l>duguṇaṁ karēi sē pāvaṁ, pūyaṇakāmō visannēsī</l>
	      </lg>
	    </div>
	    <div type="section" n="276">
	      <lg n="276">
		<l>saṁlōkaṇijjamanagāraṁ, āyagayaṁ nimantaṇēṇāhaṁsu</l>
		<l>vatthaṁ vā tāi! pāyaṁ vā, annaṁ pānagaṁ paḍiggāhē</l>
	      </lg>
	    </div>
	    <div type="section" n="277">
	      <lg n="277">
		<l>nīvāramēvaṁ bujjhējjā, nō icchē agāramāgantuṁ</l>
		<l>baddhē visayapāsēhiṁ, mōhamāvajjaï puṇō mandē </l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	  <div type="uddēsō" n="2">
	    <div type="section" n="278">
	      <lg n="278">
		<l>ōē sayā na rajjējjā, bhōgakāmī puṇō virajjējjā</l>
		<l>bhōgē samaṇāṇaṁ suṇēhā, jaha bhuñjanti bhikkhuṇō ēgē</l>
	      </lg>
	    </div>
	    <div type="section" n="279">
	      <lg n="279">
		<l>aha taṁ tu bhēyamāvannaṁ mucchiyaṁ bhikkhu kāmamaïvaṭṭaṁ</l>
		<l>palibhindiyāṇaṁ tō pacchā, pāduddhaṭṭu muddhi pahaṇanti</l>
	      </lg>
	    </div>
	    <div type="section" n="280">
	      <lg n="280">
		<l>jaï kēsiyā ṇaṁ maē bhikkhu, nō viharē saha namitthīē</l>
		<l>kēsā'vi ahaṁ luñcissaṁ, nannattha maē carējjāsi</l>
	      </lg>
	    </div>
	    <div type="section" n="281">
	      <lg n="281">
		<l>aha ṇaṁ sē hōi uvaladdhō, tō pēsēnti tahābhūēhiṁ</l>
		<l>alāucchēyaṁ pēhēhi, vagguphalāiṁ āharāhi tti</l>
	      </lg>
	    </div>
	    <div type="section" n="282">
	      <lg n="282">
		<l>dārūṇi sāgapāgāē, pajjōō vā bhavissaī rāō</l>
		<l>pāyāṇi ya mē rayāvēhi, ēhi tā mē piṭṭha ōmmaddē</l>
	      </lg>
	    </div>
	    <div type="section" n="283">
	      <lg n="283">
		<l>vatthāṇi ya mē paḍilēhēhi, annaṁ pāṇamāharāhi tti</l>
		<l>gandhaṁ ca raōharaṇaṁ ca, kāsavagaṁ ca samanujāṇāhi</l>
	      </lg>
	    </div>
	    <div type="section" n="284">
	      <lg n="284">
		<l>adu añjaṇiṁ alaṅkāraṁ, kukkayayaṁ mē payacchāhi</l>
		<l>lōddhaṁ ca lōddhakusumaṁ ca, vēṇu palāsiyaṁ ca guliyaṁ ca</l>
	      </lg>
	    </div>
	    <div type="section" n="285">
	      <lg n="285">
		<l>kōṭṭhaṁ tagaraṁ agaruṁ ca, sampiṭṭhaṁ saha usīrēṇaṁ</l>
		<l>tēllaṁ muhē bhiliṅgāē vēṇuphalāiṁ sannihāṇāē</l>
	      </lg>
	    </div>
	    <div type="section" n="286">
	      <lg n="286">
		<l>nandīcuṇṇagāiṁ pāharāhi, chattōvānahaṁ ca jāṇāhi</l>
		<l>satthaṁ ca sūvacchēyāē, āṇīlaṁ ca vatthaṁ rayāvēhi</l>
	      </lg>
	    </div>
	    <div type="section" n="287">
	      <lg n="287">
		<l>suphaṇiṁ ca sāgapāgāē, āmalagāiṁ dagāharaṇaṁ ca</l>
		<l>tilagakaraṇiṁ añjanasalāgaṁ, dhiṁsu mē vihuyaṇaṁ vijāṇāhi</l>
	      </lg>
	    </div>
	    <div type="section" n="288">
	      <lg n="288">
		<l>saṇḍāsagaṁ ca phaṇihaṁ ca, sīhalipāsagaṁ ca āṇāhi</l>
		<l>ādaṁsagaṁ ca payacchāhi, danta pakkhālaṇaṁ pavēsāhi</l>
	      </lg>
	    </div>
	    <div type="section" n="289">
	      <lg n="289">
		<l>pūyaphalaṁ tambōlaṁ ca, sūī-suttagaṁ ca jāṇāhi</l>
		<l>kōsaṁ ca mōyamēhāē, suppukkhalagaṁ ca-khāragalaṇaṁ ca</l>
	      </lg>
	    </div>
	    <div type="section" n="290">
	      <lg n="290">
		<l>candālagaṁ ca karagaṁ ca, vaccagharagaṁ ca āusō! khaṇāhi</l>
		<l>sarapāya	gaṁ ca jāyāē, gōrahagaṁ ca sāmaṇērāē</l>
	      </lg>
	    </div>
	    <div type="section" n="291">
	      <lg n="291">
		<l>ghaḍigaṁ ca saḍiṇḍimayaṁ ca, cēlagōlaṁ kumārabhūyāē</l>
		<l>vāsaṁ samabhiāvaṇṇaṁ āvasahaṁ ca jāṇa bhattaṁ ca</l>
	      </lg>
	    </div>
	    <div type="section" n="292">
	      <lg n="292">
		<l>āsandiyaṁ ca navasuttaṁ, pāullāiṁ saṅkamaṭṭhāē</l>
		<l>adu puttadōhalaṭṭhāē, āṇappā havanti dāsā vā</l>
	      </lg>
	    </div>
	    <div type="section" n="293">
	      <lg n="293">
		<l>jāē phalē samuppannē, gēṇhasu vā ṇaṁ ahavā jahāhi</l>
		<l>aha puttapōsiṇō ēgē, bhāravahā havanti uṭṭā vā</l>
	      </lg>
	    </div>
	    <div type="section" n="294">
	      <lg n="294">
		<l>rāō vi uṭṭhiyā santā, dāragaṁ saṇṭhavēnti dhāī vā</l>
		<l>suhirīmaṇā vi tē santā, vatthadhuvā havanti haṁsā vā</l>
	      </lg>
	    </div>
	    <div type="section" n="295">
	      <lg n="295">
		<l>ēvaṁ bahuhiṁ kayapuvvaṁ, bhōgatthāē jē'bhiyāvannā</l>
		<l>dāsē miē va pēssē vā, pasubhūē va sē na vā kēī</l>
	      </lg>
	    </div>
	    <div type="section" n="296">
	      <lg n="296">
		<l>ēvaṁ khu tāsu viṇṇappaṁ, santhavaṁ saṁvāsaṁ ca vajjējjā</l>
		<l>tajjātiyā imē kāmā, vajjakarā ya ēva makkhāē</l>
	      </lg>
	    </div>
	    <div type="section" n="297">
	      <lg n="297">
		<l>ēvaṁ bhayaṁ na sēyāē, iha sē appagaṁ nirumbhittā</l>
		<l>nō itthiṁ nō pasuṁ bhikkhū nō sayaṁ pāṇiṇā nilijjējjā</l>
	      </lg>
	    </div>
	    <div type="section" n="298">
	      <lg n="298">
		<l>suvisuddhalēsē mēhāvī, parakiriyaṁ ca vajjaē nāṇī</l>
		<l>manasā vayasā kāēṇaṁ, savvaphāsasahē anagārē</l>
	      </lg>
	    </div>
	    <div type="section" n="299">
	      <lg n="299">
		<l>iccēvamāhu sē vīrē, dhuyaraē dhuyamōhē sē bhikkhū</l>
		<l>tamhā ajjhatthavisuddhē, suvimukkē āmōkkhāē parivvaējjāsi </l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="5">
	  <head>narayavimattī</head>
	  <div type="uddēsō" n="1">
	    <div type="section" n="300">
	      <lg n="300">
		<l>pucchissa'haṁ kēvaliyaṁ mahēsiṁ!, kahaṁ'bhitāvā naragā puratthā ?</l>
		<l>ajāṇaō mē muni! būhi jāṇaṁ, kahaṁ nu bālā naragaṁ uvēnti?</l>
	      </lg>
	    </div>
	    <div type="section" n="301">
	      <lg n="301">
		<l>ēvaṁ maē puṭṭhē mahānubhāvē, iṇamō'bbavī kāsavē āsuppannē</l>
		<l>pavēyaïssaṁ duhamaṭṭhaduggaṁ, ādiniyaṁ dukkaḍiṇaṁ puratthā</l>
	      </lg>
	    </div>
	    <div type="section" n="302">
	      <lg n="302">
		<l>jē kēi bālā iha jīviyaṭṭhī, pāvāiṁ kammāiṁ karēnti ruddā</l>
		<l>tē ghōrarūvē tamisandhayārē, tivvābhitāvē naraē paḍanti</l>
	      </lg>
	    </div>
	    <div type="section" n="303">
	      <lg n="303">
		<l>tivvaṁ tasē pāṇiṇō thāvarē ya, jē hiṁsaī āyasuhaṁ paḍuccā</l>
		<l>jē lūsaē hōi adattahārī, na sikkhaī sēyaviyassa kiñci</l>
	      </lg>
	    </div>
	    <div type="section" n="304">
	      <lg n="304">
		<l>pāgabbhi pāṇē bahuṇaṁ tivāī, anivvatē ghāyamuvēi bālē</l>
		<l>nihō nisaṁ gacchaï antakālē, ahōsiraṁ kaṭṭu uvēi duggaṁ</l>
	      </lg>
	    </div>
	    <div type="section" n="305">
	      <lg n="305">
		<l>haṇa chindahaṁ bhindaha ṇaṁ dahēha, saddē suṇēttā parahammiyāṇaṁ</l>
		<l>tē nāragā ū bhayabhinnasaṇṇā kaṅkhati kaṁ nāma disaṁ vayāmō?</l>
	      </lg>
	    </div>
	    <div type="section" n="306">
	      <lg n="306">
		<l>iṅgālarāsiṁ jaliyaṁ sajōiṁ, tattōvamaṁ bhūmimanukkamantā</l>
		<l>tē ḍajjhamāṇā kaluṇaṁ thaṇanti, arahassarā tattha ciraṭṭhiīyā</l>
	      </lg>
	    </div>
	    <div type="section" n="307">
	      <lg n="307">
		<l>jaï tē suyā vēyaraṇī bhiduggā nisiō jahā khura iva tikkhasōyā</l>
		<l>taranti tē vēyaraṇīṁ bhiduggāṁ usucōiyā sattisu hammamāṇā</l>
	      </lg>
	    </div>
	    <div type="section" n="308">
	      <lg n="308">
		<l>kīlēhiṁ vijjhanti asāhukkamā, nāvaṁ uvēntē saïvippahūṇā</l>
		<l>annē tu sūlāhiṁ tisūliyāhiṁ, dīhāhiṁ viddhūṇa ahē karēnti</l>
	      </lg>
	    </div>
	    <div type="section" n="309">
	      <lg n="309">
		<l>kēsiṁ ca bandhittu galē silāō, udagaṁsi bōlēnti mahālayaṁsi</l>
		<l>kalambuyā vāluya mummurē ya, lōlēnti paccanti ya tattha annē</l>
	      </lg>
	    </div>
	    <div type="section" n="310">
	      <lg n="310">
		<l>asūriyaṁ nāma mahābhitāvaṁ, andhaṁ tamaṁ duppataraṁ mahantaṁ</l>
		<l>uḍḍhaṁ ahēaṁ tiriyaṁ disāsu, samāhiō jattha'ganī jhiyāī</l>
	      </lg>
	    </div>
	    <div type="section" n="311">
	      <lg n="311">
		<l>jaṁsī guhāē jalaṇē'tiuṭṭē avijāṇaō ḍajjhaï luttapaṇṇō</l>
		<l>sayā ya kaluṇaṁ puṇa dhammaṭhāṇaṁ, gāḍhōvanīyaṁ aïdukkhadhammaṁ</l>
	      </lg>
	    </div>
	    <div type="section" n="312">
	      <lg n="312">
		<l>cattāri agaṇīō samārabhēttā, jahiṁ kūrakammā'bhitavēnti bālaṁ</l>
		<l>tē tattha ciṭṭhanta'bhitappamāṇā, macchā va jīvantuvajōipattā</l>
	      </lg>
	    </div>
	    <div type="section" n="313">
	      <lg n="313">
		<l>santacchaṇaṁ nāma mahābhitāvaṁ, tē nāragā jattha asāhukammā</l>
		<l>hatthēhiṁ pāēhi ya bandhiūṇaṁ, phalagaṁ va tacchanti kuhāḍahatthā</l>
	      </lg>
	    </div>
	    <div type="section" n="314">
	      <lg n="314">
		<l>ruhirē puṇō vacca-samussiyaṅgē, bhinnuttabhaṅgē varivattayantā</l>
		<l>payanti ṇaṁ nēraïē phurantē, sajīvamacchē va ayō-kavallē</l>
	      </lg>
	    </div>
	    <div type="section" n="315">
	      <lg n="315">
		<l>nō cēva tē tattha masībhavanti, na mijjaī tivvabhivēyaṇāē</l>
		<l>tamānubhāgaṁ anuvēyayantā, dukkhanti dukkhī iha dukkaḍēṇaṁ</l>
	      </lg>
	    </div>
	    <div type="section" n="316">
	      <lg n="316">
		<l>tahiṁ ca tē lōlaṇasampagāḍhē gāḍhaṁ sutattaṁ aganiṁ vayanti</l>
		<l>na tattha sāyaṁ lahatī bhiduggē, arahiyābhitāvā taha vī tavēnti</l>
	      </lg>
	    </div>
	    <div type="section" n="317">
	      <lg n="317">
		<l>sē succaī nagaravahē va saddē, duhōvaṇīyāṇi payāṇi tattha</l>
		<l>udiṇṇakammāṇa udiṇṇakammā, puṇō puṇō tē sarahaṁ duhēnti</l>
	      </lg>
	    </div>
	    <div type="section" n="318">
	      <lg n="318">
		<l>pāṇēhiṁ ṇaṁ pāva viōjayanti, taṁ bhē pavakkhāmi jahātahēṇaṁ</l>
		<l>daṇḍēhi tatthā sarayanti bālā, savvēhiṁ daṇḍēhiṁ purākaēhiṁ</l>
	      </lg>
	    </div>
	    <div type="section" n="319">
	      <lg n="319">
		<l>tē hammamāṇā naragē paḍanti, puṇṇē duruvassa mahābhitāvē</l>
		<l>tē tattha ciṭṭhanti duruvabhakkhī, tuṭṭanti kammōvagayā kimīhiṁ</l>
	      </lg>
	    </div>
	    <div type="section" n="320">
	      <lg n="320">
		<l>sayā kasiṇaṁ puṇa ghammaṭhāṇaṁ, gāḍhōvanīyaṁ aïdukkhadhammaṁ</l>
		<l>andūsu pakkhippa vihattu dēhaṁ, vēhēṇa sīsaṁ sē'bhitāvayanti</l>
	      </lg>
	    </div>
	    <div type="section" n="321">
	      <lg n="321">
		<l>chindanti bālassa khurēṇa nakkaṁ, ōṭṭhē vi chindanti duvē vi kaṇṇē</l>
		<l>jibbhaṁ viṇikkassa vihatthimēttaṁ, tikkhāhiṁ sūlāhi'bhitāvayanti</l>
	      </lg>
	    </div>
	    <div type="section" n="322">
	      <lg n="322">
		<l>tē tippamāṇā talasampuḍaṁ vva, rāindiyaṁ tattha thaṇanti bālā</l>
		<l>galanti tē sōṇiyapūyamaṁsaṁ pajjōiyā khārapaïddhiyaṅgā</l>
	      </lg>
	    </div>
	    <div type="section" n="323">
	      <lg n="323">
		<l>jaï tē suyā lōhiyapūyapāī, bālāgaṇī tēyaguṇā parēṇaṁ</l>
		<l>kumbhī mahantāhiyapōrusīyā, samūsiyā lōhiyapūyapuṇṇā</l>
	      </lg>
	    </div>
	    <div type="section" n="324">
	      <lg n="324">
		<l>pakkhippa tāsuṁ payayanti bālē, aṭṭassarē tē kaluṇaṁ rasantē</l>
		<l>taṇhāiyā tē taütambatattaṁ, pajjijjamāṇā'ṭṭayaraṁ rasanti</l>
	      </lg>
	    </div>
	    <div type="section" n="325">
	      <lg n="325">
		<l>appēṇa appaṁ iha vañcaïttā, bhavāhamē puvvasaē sahassē</l>
		<l>ciṭṭhanti tatthā bahukūrakammā, jahākaḍē kamma tahā si bhārē</l>
	      </lg>
	    </div>
	    <div type="section" n="326">
	      <lg n="326">
		<l>samajjiṇittā kalusaṁ aṇajjā, iṭṭhēhi kantēhi ya vippahūṇā</l>
		<l>tē dubbhigandhē kasiṇē ya phāsē, kammōvagā kuṇimē āvasanti</l>
	      </lg>
	      <p>
		<s>tti bēmi </s>
	      </p>
	    </div>
	  </div><!-- uddēsō !-->
	  <div type="uddēsō" n="2">
	    <div type="section" n="327">
	      <lg n="327">
		<l>ahāvaraṁ sāsayadukkhadhammaṁ, taṁ mē pavakkhāmi jahātahēṇaṁ</l>
		<l>bālā jahā dukkaḍakammakārī, vēyanti kammāiṁ purēkaḍāiṁ</l>
	      </lg>
	    </div>
	    <div type="section" n="328">
	      <lg n="328">
		<l>hatthēhiṁ pāēhi ya bandhiūṇaṁ, udaraṁ vikattanti khurāsiēhiṁ</l>
		<l>gēṇhittu bālassa vihattu dēhaṁ, baddhaṁ thiraṁ piṭṭhaü uddharanti</l>
	      </lg>
	    </div>
	    <div type="section" n="329">
	      <lg n="329">
		<l>bāhū pakattanti ya mūlaō sē, thūlaṁ viyāsaṁ muhē āḍahanti</l>
		<l>rahaṁsi juttaṁ sarayanti bālaṁ, ārussa vijjhanti tudēṇa piṭṭhē</l>
	      </lg>
	    </div>
	    <div type="section" n="330">
	      <lg n="330">
		<l>ayaṁ va tattaṁ jaliyaṁ sajōi, taōvamaṁ bhūmimanukkamantā</l>
		<l>tē ḍajjhamāṇā kaluṇaṁ thaṇanti, usujōiyā tattajugēsu juttā</l>
	      </lg>
	    </div>
	    <div type="section" n="331">
	      <lg n="331">
		<l>bālā balā bhūmimanukkamantā, pavijjalaṁ lōhapahaṁ va tattaṁ</l>
		<l>jaṁsī'bhiduggaṁsi pavajjamāṇā, pēsē va daṇḍēhi purā karēnti</l>
	      </lg>
	    </div>
	    <div type="section" n="332">
	      <lg n="332">
		<l>tē sampagāḍhaṁsi pavajjamāṇā, silāhi hammanti nipātinīhiṁ</l>
		<l>santāvaṇī nāma ciraṭṭhiīyā, santappaī jattha asāhukammā</l>
	      </lg>
	    </div>
	    <div type="section" n="333">
	      <lg n="333">
		<l>kandūsu pakkhippa payanti bālaṁ, taō vi daḍḍhā puṇa uppatanti</l>
		<l>tē uḍḍhakāēhiṁ pakkhajjamāṇā, avarēhiṁ khajjanti saṇapphaēhiṁ</l>
	      </lg>
	    </div>
	    <div type="section" n="334">
	      <lg n="334">
		<l>samūsiyaṁ nāma vidhūmaṭhāṇaṁ, jaṁ sōyatattā kaluṇaṁ thaṇanti</l>
		<l>ahōsiraṁ kaṭṭu vigattiūṇaṁ, ayaṁ va satthēhi samūsavēnti</l>
	      </lg>
	    </div>
	    <div type="section" n="335">
	      <lg n="335">
		<l>samūsiyā tattha visūṇiyaṅgā, pakkhīhiṁ khajjanti aōmuhēhiṁ</l>
		<l>sañjīvaṇī nāma ciraṭṭhiīyā, jaṁsī payā hammaï pāvacēyā</l>
	      </lg>
	    </div>
	    <div type="section" n="336">
	      <lg n="336">
		<l>tikkhāhiṁ sūlāhiṁ 'bhitāvayanti, vasōgayaṁ sāvayayaṁ va laddhaṁ</l>
		<l>tē sūlaviddhā kaluṇaṁ thaṇanti, ēgantadukkhaṁ duhaō gilāṇā</l>
	      </lg>
	    </div>
	    <div type="section" n="337">
	      <lg n="337">
		<l>sayā jalaṁ nāma nihaṁ mahantaṁ, jaṁsī jalantō aganī akaṭṭhō</l>
		<l>ciṭṭhanti baddhā bahukūrakammā, arahassarā kēi ciraṭṭhiīyā</l>
	      </lg>
	    </div>
	    <div type="section" n="338">
	      <lg n="338">
		<l>ciyā mahantīu samārabhittā, chubbhanti tē taṁ kaluṇaṁ rasantaṁ</l>
		<l>āvaṭṭaī tattha asāhukammā sappī jahā paḍiyaṁ jōimajjhē</l>
	      </lg>
	    </div>
	    <div type="section" n="339">
	      <lg n="339">
		<l>sayā kasiṇaṁ puṇa ghammaṭhāṇaṁ, gāḍhōvanīyaṁ aïdukkhadhammaṁ</l>
		<l>hatthēhiṁ pāēhi ya bandhiūṇaṁ, sattuṁ va daṇḍēhi samārabhanti</l>
	      </lg>
	    </div>
	    <div type="section" n="340">
	      <lg n="340">
		<l>bhañjanti bālassa vahēṇa puṭṭhī, sīsaṁ pi bhindanti ayōghanēhiṁ</l>
		<l>tē bhinnadēhā phalagā va tacchā tattāhiṁ ārāhiṁ niyōjayanti</l>
	      </lg>
	    </div>
	    <div type="section" n="341">
	      <lg n="341">
		<l>abhijuñjiyā rudda asāhukammā, usucōiyā hatthivahaṁ vahanti</l>
		<l>ēgaṁ durūhittu duvē tatō vā, ārussa vijjhanti kakāṇaō sē</l>
	      </lg>
	    </div>
	    <div type="section" n="342">
	      <lg n="342">
		<l>bālā balā bhūmimanukkamantā pavijjalaṁ kaṇṭaïlaṁ mahantaṁ</l>
		<l>vivaddhatappēhi visaṇṇacittē, samīriyā kōṭṭabaliṁ karēnti</l>
	      </lg>
	    </div>
	    <div type="section" n="343">
	      <lg n="343">
		<l>vēyāliē nāma mahābhitāvē, ēgāyaē pavvayamantalikkhē</l>
		<l>hammanti tatthā bahukūrammā, paraṁ sahassāṇa muhuttagāṇaṁ</l>
	      </lg>
	    </div>
	    <div type="section" n="344">
	      <lg n="344">
		<l>saṁvāhiyā dukkaḍiṇō thaṇanti, ahō ya rāō paritappamāṇā</l>
		<l>ēgantakūḍē naraē mahantē, kūḍēṇa tatthā visamē hayā u</l>
	      </lg>
	    </div>
	    <div type="section" n="345">
	      <lg n="345">
		<l>bhañjanti ṇaṁ puvvamarī sarōsaṁ, samuggarē tē musalē gahēuṁ</l>
		<l>tē bhinnadēhā ruhiraṁ vamantā, ōmuddhagā dharaṇitalē paḍanti</l>
	      </lg>
	    </div>
	    <div type="section" n="346">
	      <lg n="346">
		<l>anāsiyā nāma mahāsiyālā, pāgabbhiṇō tattha sayāvakōvā</l>
		<l>khajjanti tatthā bahukūrakammā, adūragā saṅkaliyāhiṁ baddhā</l>
	      </lg>
	    </div>
	    <div type="section" n="347">
	      <lg n="347">
		<l>sayājalā nāma naī bhiduggā, pavijjalaṁ lōhavilīṇatattā</l>
		<l>jaṁsī bhiduggaṁsi pavajjamāṇā, ēgāyatā'nukkamaṇaṁ karēnti</l>
	      </lg>
	    </div>
	    <div type="section" n="348">
	      <lg n="348">
		<l>ēyāiṁ phāsāiṁ phusanti bālaṁ, nirantaraṁ tattha ciraṭṭhiīyaṁ</l>
		<l>na hammamāṇassa u hōi tāṇaṁ, ēgō sayaṁ paccaṇuhōi dukkhaṁ</l>
	      </lg>
	    </div>
	    <div type="section" n="349">
	      <lg n="349">
		<l>jaṁ jārisaṁ puvvamakāsi kammaṁ, tamēva āgacchaï samparāē</l>
		<l>ēgantadukkhaṁ bhavamajjiṇittā vēdēnti dukkhī tamanantadukkhaṁ</l>
	      </lg>
	    </div>
	    <div type="section" n="350">
	      <lg n="350">
		<l>ēyāṇi sōccā naragāṇi dhīrē, na hiṁsaē kiñcana savvalōē</l>
		<l>ēgantadiṭṭhī apariggahē u, bujjhējja lōgassa vasaṁ na gacchē</l>
	      </lg>
	    </div>
	    <div type="section" n="351">
	      <lg n="351">
		<l>ēvaṁ tirikkhē manuyāsurēsaṁ caüranta'nantaṁ tayaṇūvvivāgaṁ</l>
		<l>sa savvamēyaṁ ii vēyaïttā, kaṅkhējja kālaṁ dhuyamāyarējja </l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div>
	<div type="ajjhayaṇaṁ" n="6">
	  <head>mahāvīratthuī</head>
	  <div type="uddēsō" n="1">
	    <div type="section" n="352">
	      <lg n="352">
		<l>pucchisu ṇaṁ samaṇā māhaṇā ya, agāriṇō yā paratitthiyā ya</l>
		<l>sē kēi nēgantahiyaṁ ghammamāhu, anēlisaṁ sāhu samikkhayāē</l>
	      </lg>
	    </div>
	    <div type="section" n="353">
	      <lg n="353">
		<l>kahaṁ ca nāṇaṁ kaha daṁsaṇaṁ sē, sīlaṁ kahaṁ nāyasuyassa āsi ?</l>
		<l>jāṇāsi ṇaṁ bhikkhu jahātahēṇaṁ, ahāsuyaṁ būhi jahā nisantaṁ</l>
	      </lg>
	    </div>
	    <div type="section" n="354">
	      <lg n="354">
		<l>khēyaṇṇaē sē kusalāsupannē anantanāṇī ya anantadaṁsī</l>
		<l>jasaṁsiṇō cakkhupahē ṭhiyassa, jāṇāhi dhammaṁ ca dhiiṁ ca pēhi</l>
	      </lg>
	    </div>
	    <div type="section" n="355">
	      <lg n="355">
		<l>uḍḍhaṁ ahēyaṁ tiriyaṁ disāsu, tasā ya jē thāvara jē ya pāṇā</l>
		<l>sē niccaniccēhiṁ samikkha paṇṇē, dīvē va dhammaṁ samiyaṁ udāhu</l>
	      </lg>
	    </div>
	    <div type="section" n="356">
	      <lg n="356">
		<l>sē savvadaṁsī abhibhūyanāṇī, nirāmagandhē dhiimaṁ ṭhiyappā</l>
		<l>anuttarē savvajagaṁsi vijjaṁ, ganthā atītē abhaē aṇāū</l>
	      </lg>
	    </div>
	    <div type="section" n="357">
	      <lg n="357">
		<l>sē bhūipaṇṇē aniēyacārī, ōhantarē dhīrē anantacakkhū</l>
		<l>anuttaraṁ tappati sūriē vā, vaïrōyaṇindē va tamaṁ pagāsē</l>
	      </lg>
	    </div>
	    <div type="section" n="358">
	      <lg n="358">
		<l>anuttaraṁ dhammamiṇaṁ jiṇāṇaṁ, nētā munī kāsavē āsupaṇṇē</l>
		<l>indē va dēvāṇa mahānubhāvē, sahassanētā divi ṇaṁ visiṭṭhē</l>
	      </lg>
	    </div>
	    <div type="section" n="359">
	      <lg n="359">
		<l>sē pannayā akkhayasāgarē vā, mahōdahī vā vi anantapārē</l>
		<l>anāilē vā akasāi mukkē sakkēva dēvāhivaī juīmaṁ</l>
	      </lg>
	    </div>
	    <div type="section" n="360">
	      <lg n="360">
		<l>sē vīriēṇaṁ paḍipunnavīriē, sudaṁsaṇē vā nagasavvasēṭṭhē</l>
		<l>surālaē vā vi mudāgarē sē, virāyaē nēgaguṇōvavēē</l>
	      </lg>
	    </div>
	    <div type="section" n="361">
	      <lg n="361">
		<l>sayaṁ sahassāṇa u jōyaṇāṇaṁ, tikaṇḍagē paṇḍagavējayantē</l>
		<l>sē jōyaṇē navanaüti sahassē, udhdhussitō hēṭṭha sahassamēgaṁ</l>
	      </lg>
	    </div>
	    <div type="section" n="362">
	      <lg n="362">
		<l>puṭṭhē nabhē ciṭṭhaï bhūmivaṭṭhiē, jaṁ sūriyā anuparivaṭṭayanti</l>
		<l>sē hēmavaṇṇē bahunandanē ya, jaṁsī raïṁ vēyayaī mahindā</l>
	      </lg>
	    </div>
	    <div type="section" n="363">
	      <lg n="363">
		<l>sē pavvaē saddamahappagāsē, virāyatī kañcanamaṭṭhavaṇṇē</l>
		<l>anuttarē girisu ya pavvaduggē, girīvarē sē jaliē va bhōmē</l>
	      </lg>
	    </div>
	    <div type="section" n="364">
	      <lg n="364">
		<l>mahīē majjhaṁmi ṭhiē nagindē, pannāyatē sūriyasuddhalēsē</l>
		<l>ēvaṁ sirīē u sa bhūrivaṇṇē, manōramē jōyati accimālī</l>
	      </lg>
	    </div>
	    <div type="section" n="365">
	      <lg n="365">
		<l>sudaṁsaṇassēva jasō girissa, pavuccatī mahatō pavvatassa</l>
		<l>ētōvamē samaṇē nāyaputtē, jātī-jasō-daṁsaṇa-nāṇa-sīlē</l>
	      </lg>
	    </div>
	    <div type="section" n="366">
	      <lg n="366">
		<l>girīvarē vā nisahā''yatāṇaṁ, ruyagē va sēṭṭhē valayāyatāṇaṁ</l>
		<l>tatōvamē sē jagabhūtipaṇṇē, muṇīṇa majjhē tamudāhu paṇṇē</l>
	      </lg>
	    </div>
	    <div type="section" n="367">
	      <lg n="367">
		<l>anuttaraṁ dhammamudīraïttā, anuttaraṁ jhāṇavaraṁ jhiyāi</l>
		<l>susukka sukkaṁ apagaṇḍasukkaṁ, saṅkhēduvēgantavadātasukkaṁ</l>
	      </lg>
	    </div>
	    <div type="section" n="368">
	      <lg n="368">
		<l>anuttaraggaṁ paramaṁ mahēsī, asēsakammaṁ sa visōhaïttā</l>
		<l>siddhiṁ gatiṁ sāimananta pattē, nāṇēṇa sīlēṇa ya daṁsaṇēṇa</l>
	      </lg>
	    </div>
	    <div type="section" n="369">
	      <lg n="369">
		<l>rukkhēsu nātē jaha sāmalī vā, jaṁsī ratiṁ vēyayati suvaṇṇā</l>
		<l>vanēsu yā nandanamāhu sēṭṭhaṁ, nāṇēṇa sīlēṇa ya bhūtipannē</l>
	      </lg>
	    </div>
	    <div type="section" n="370">
	      <lg n="370">
		<l>thaṇitaṁ va saddāṇa anuttarē u, candē va tārāṇa mahānubhāvē</l>
		<l>gandhēsu vā candanamāhu sēṭṭhaṁ, ēvaṁ muṇīṇaṁ apaḍiṇṇamāhu</l>
	      </lg>
	    </div>
	    <div type="section" n="371">
	      <lg n="371">
		<l>jahā sayambhū uddahīṇa sēṭṭhē, nāgēsu vā dharaṇindamāhu sēṭṭhē</l>
		<l>khōōdaē vā rasa vējayantē, tahōvahāṇē muni vējayantē</l>
	      </lg>
	    </div>
	    <div type="section" n="372">
	      <lg n="372">
		<l>hatthīsu ērāvaṇamāhu nātē, sīhō migāṇaṁ salilāṇa gaṅgā</l>
		<l>pakkhīsu vā garulē vēṇudēvō, nivvāṇavādīṇiha nāyaputtē</l>
	      </lg>
	    </div>
	    <div type="section" n="373">
	      <lg n="373">
		<l>jōhēsu nāē jaha vīsasēnē pupphēsu vā jaha aravindamāhu</l>
		<l>khattīṇa sēṭṭhē jaha dantavakkē īsīṇa sēṭṭhē taha vaddhamāṇē</l>
	      </lg>
	    </div>
	    <div type="section" n="374">
	      <lg n="374">
		<l>dāṇāṇa sēṭṭhaṁ abhayappayāṇaṁ, saccēsu yā aṇavajjaṁ vayanti</l>
		<l>tavēsu vā uttama bambhacēraṁ, lōguttamē samaṇē nāyaputtē</l>
	      </lg>
	    </div>
	    <div type="section" n="375">
	      <lg n="375">
		<l>ṭhitīṇa sēṭṭhā lavasattamā vā, sabhā suhammā va sabhāṇa sēṭṭhā</l>
		<l>nivvāṇasēṭṭhā jaha savvadhammā, na nāyaputtā paramatthi nāṇī</l>
	      </lg>
	    </div>
	    <div type="section" n="376">
	      <lg n="376">
		<l>puḍhōvamē dhuṇatī vigayagēhī, na saṇṇihiṁ kuvvaï āsupaṇṇē</l>
		<l>tariuṁ samuddaṁ va mahābhavōghaṁ, abhayaṅkarē vīra anantacakkhū</l>
	      </lg>
	    </div>
	    <div type="section" n="377">
	      <lg n="377">
		<l>kōhaṁ ca māṇaṁ ca tahēva māyaṁ, lōbhaṁ caütthaṁ ajjhatthadōsā</l>
		<l>ētāṇi vanttā arahā mahēsī, na kuvvaī pāva na kāravēi</l>
	      </lg>
	    </div>
	    <div type="section" n="378">
	      <lg n="378">
		<l>kiriyākiriyaṁ vēṇaïyānuvāyaṁ, annāṇiyāṇaṁ paḍiyacca ṭhāṇaṁ</l>
		<l>sē savvavāyaṁ iti vēyaïttā, uvaṭṭhiē sañjama dīharāyaṁ</l>
	      </lg>
	    </div>
	    <div type="section" n="379">
	      <lg n="379">
		<l>sē vāriyā itthi sarāibhattaṁ, uvahāṇavaṁ dukkhakhayaṭṭhayāē</l>
		<l>lōgaṁ vidittā aparaṁ paraṁ ca, savvaṁ pabhū vāriya savvavāuṁ</l>
	      </lg>
	    </div>
	    <div type="section" n="380">
	      <lg n="380">
		<l>sōccā ya dhammaṁ arahantabhāsiyaṁ, samāhiyaṁ aṭṭhapadōvasuddhaṁ</l>
		<l>taṁ saddahāṇāya janā aṇāū, indā va dēvāhiva āgamissaṁ</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="7">
	  <head>kusīlaparibhāsitaṁ</head>
	  <div type="uddēsō" n="1">
	    <div type="section" n="381">
	      <lg n="381">
		<l>puḍhavī ya āū aganī ya vāū, taṇa rukkha bīyā ya tasā ya pāṇā</l>
		<l>jē aṇḍayā jē ya jarāu pāṇā, saṁsēyayā jē rasayābhihāṇā</l>
	      </lg>
	    </div>
	    <div type="section" n="382">
	      <lg n="382">
		<l>ētāiṁ kāyāiṁ pavēiyāiṁ, ētēsu jāṇē paḍilēha sāyaṁ</l>
		<l>ētēhi kāyēṇa ya āyadaṇḍē, puṇō-puṇō vippariyāsuvēnti</l>
	      </lg>
	    </div>
	    <div type="section" n="383">
	      <lg n="383">
		<l>jāīpahaṁ anupariyaṭṭamāṇē, tasathāvarēhiṁ vinighāyamēti</l>
		<l>sē jāti-jātiṁ bahukūrakammē, jaṁ kuvvatī mijjati tēṇa bālē</l>
	      </lg>
	    </div>
	    <div type="section" n="384">
	      <lg n="384">
		<l>assiṁ ca lōē aduvā paratthā, sayaggasō vā taha annahā vā</l>
		<l>saṁsāramāvanna paraṁ paraṁ tē, bandhanti vēyanti ya dunniyāṇi</l>
	      </lg>
	    </div>
	    <div type="section" n="385">
	      <lg n="385">
		<l>jē māyaraṁ ca piyaraṁ ca hiccā, samaṇavvaē aganiṁ samārabhijjā</l>
		<l>ahāhu sē lōē kusīladhammē, bhūyāi jē hiṁsati ātasātē</l>
	      </lg>
	    </div>
	    <div type="section" n="386">
	      <lg n="386">
		<l>ujjālaō pāṇa nivātaējjā, nivvāvaō agani nivāyavējjā</l>
		<l>tamhā u mēhāvi samikkha dhammaṁ, na paṇḍitē agani samārabhijjā</l>
	      </lg>
	    </div>
	    <div type="section" n="387">
	      <lg n="387">
		<l>puḍhavī vi jīvā āū vi jīvā, pāṇā ya sampātima sampayanti </l>
		<l>saṁsēdayā kaṭṭhasamassitā ya, ētē dahē agani samārabhantē</l>
	      </lg>
	    </div>
	    <div type="section" n="388">
	      <lg n="388">
		<l>hariyāṇi bhūyāṇi vilambagāṇi, āhāra-dēhā ya puḍhō siyāī</l>
		<l>jē chindaī ātasuhaṁ paḍucca, pāgabbhi-pāṇē bahuṇaṁ tivātī</l>
	      </lg>
	    </div>
	    <div type="section" n="389">
	      <lg n="389">
		<l>jāiṁ ca vuḍḍhiṁ ca vināsayantē, bīyāiṁ assañjaya āyadaṇḍē</l>
		<l>ahāhu sē lōē aṇajjadhammē, bīyāi jē hiṁsaï āyasātē</l>
	      </lg>
	    </div>
	    <div type="section" n="390">
	      <lg n="390">
		<l>gabbhāiṁ mijjanti buyābuyāṇā, narā parē pañcasihā kumārā</l>
		<l>juvāṇagā majjhiya thēragā ya, cayanti tē āukhaē palīṇā</l>
	      </lg>
	    </div>
	    <div type="section" n="391">
	      <lg n="391">
		<l>sambujjhahā jantavō! māṇusattaṁ, daṭṭhuṁ bhayaṁ bālisēṇaṁ alambhē</l>
		<l>ēgantadukkhē jariē hu lōē, sakammuṇā vippariyāsuvēti</l>
	      </lg>
	    </div>
	    <div type="section" n="392">
	      <lg n="392">
		<l>ihēga mūḍhā pavadanti mōkkhaṁ, āhāra sampajjaṇavajjaṇēṇaṁ</l>
		<l>ēgē ya sītōdagasēvaṇēṇaṁ, hutēṇa ēgē pavadanti mōkkhaṁ</l>
	      </lg>
	    </div>
	    <div type="section" n="393">
	      <lg n="393">
		<l>pāōsiṇāṇāisu natthi mōkkhō, khārassa lōṇassa anāsaēṇaṁ</l>
		<l>tē majjamaṁsaṁ lasuṇaṁ ca bhōccā annattha vāsaṁ parikappayanti</l>
	      </lg>
	    </div>
	    <div type="section" n="394">
	      <lg n="394">
		<l>udagēṇa jē siddhimudāharanti, sāyaṁ ca pātaṁ udagaṁ phusantā</l>
		<l>udagassa phāsēṇa siyā ya siddhī, sijjhiṁsu pāṇā bahavē dagaṁsi</l>
	      </lg>
	    </div>
	    <div type="section" n="395">
	      <lg n="395">
		<l>macchā ya kummā ya sirīsivā ya, maggū ya uṭṭhā dagarakkhasā ya</l>
		<l>aṭṭhāṇamēyaṁ kusalā vayanti, udagēṇa jē siddhimudāharanti</l>
	      </lg>
	    </div>
	    <div type="section" n="396">
	      <lg n="396">
		<l>udagaṁ jaï kammamalaṁ harējjā, ēvaṁ suhaṁ icchāmittamēva</l>
		<l>andhaṁ va nēyāramanussarittā pāṇāṇi cēvaṁ viṇihanti mandā</l>
	      </lg>
	    </div>
	    <div type="section" n="397">
	      <lg n="397">
		<l>pāvāiṁ kammāiṁ pakuvvaō hi, sīōdagaṁ tū jaï taṁ harējjā</l>
		<l>sijjhiṁsu ēgē dagasanttaghātī, musaṁ vayantē jalasiddhimāhu</l>
	      </lg>
	    </div>
	    <div type="section" n="398">
	      <lg n="398">
		<l>hutēṇa jē siddhimudāharanti, sāyaṁ ca pāyaṁ aganiṁ phusantā</l>
		<l>ēvaṁ siyā siddhi havējja tēsiṁ, aganiṁ phusantāṇa kukaṁmiṇaṁ pi</l>
	      </lg>
	    </div>
	    <div type="section" n="399">
	      <lg n="399">
		<l>aparikkha diṭṭhaṁ na hu ēva siddhī, ēhinti tē ghātamabujjhamāṇā</l>
		<l>bhūtēhiṁ jāṇaṁ paḍilēha sātaṁ, vijjaṁ gahāya tasathāvarēhiṁ</l>
	      </lg>
	    </div>
	    <div type="section" n="400">
	      <lg n="400">
		<l>thaṇanti luppanti tasanti kammī, puḍhō jagā parisaṅkhāya bhikkhū</l>
		<l>tamhā viū viratō āyaguttē, daṭṭhuṁ tasē yā paḍisaṁharējjā</l>
	      </lg>
	    </div>
	    <div type="section" n="401">
	      <lg n="401">
		<l>jē dhammaladdhaṁ vinihāya bhuñjē, viyaḍēṇa sāhaṭṭu ya jē siṇāiṁ</l>
		<l>jē dhōvatī lūsayaī va vatthaṁ, ahāhu sē nāgaṇiyassa dūrē</l>
	      </lg>
	    </div>
	    <div type="section" n="402">
	      <lg n="402">
		<l>kammaṁ pariṇṇāya dagaṁsi dhīrē, viyaḍēṇa jīvējja ya ādimōkkhaṁ</l>
		<l>sē bīyakandāi abhuñjamāṇē, viraē siṇāṇāisu itthiyāsu</l>
	      </lg>
	    </div>
	    <div type="section" n="403">
	      <lg n="403">
		<l>jē māyaraṁ ca piyaraṁ ca hiccā, gāraṁ tahā puttapasuṁ dhanaṁ ca</l>
		<l>kulāiṁ jē dhāvati sāugāiṁ, ahāhu sē sāmaṇayissa dūrē</l>
	      </lg>
	    </div>
	    <div type="section" n="404">
	      <lg n="404">
		<l>kulāiṁ jē dhāvati sāugāiṁ, āghāti dhammaṁ udarānugiddhē</l>
		<l>ahāhu sē āyariyāṇa sataṁsē jē lāvaējjā asanassa hēuṁ</l>
	      </lg>
	    </div>
	    <div type="section" n="405">
	      <lg n="405">
		<l>nikkhamma dīnē parabhōyaṇaṁmi, muhamaṅgaliē udarānugiddhē</l>
		<l>nīvāragiddhē va mahāvarāhē, adūra ēvēhii ghātamēva</l>
	      </lg>
	    </div>
	    <div type="section" n="406">
	      <lg n="406">
		<l>annassa pāṇassihalōiyassa, aṇuppiyaṁ bhāsati sēvamāṇē</l>
		<l>pāsatthayaṁ cēva kusīlayaṁ ca, nissāraē hōi jahā pulāē</l>
	      </lg>
	    </div>
	    <div type="section" n="407">
	      <lg n="407">
		<l>aṇṇāyapiṇḍēṇa'hiyāsaējjā, nō pūyaṇaṁ tavasā āvahējjā</l>
		<l>saddēhiṁ rūvēhiṁ asajjamāṇē, savvēhiṁ kāmēhiṁ vinīya gēhiṁ</l>
	      </lg>
	    </div>
	    <div type="section" n="408">
	      <lg n="408">
		<l>savvāiṁ saṅgāiṁ aïcca dhīrē, savvāiṁ dukkhāiṁ titikkhamāṇē</l>
		<l>akhilē agiddhē aniēyacārī, abhayaṅkarē bhikkhu anāvilappā</l>
	      </lg>
	    </div>
	    <div type="section" n="409">
	      <lg n="409">
		<l>bhārassa jātā muni bhuñjaējjā, kaṅkhējja pāvassa vivēga bhikkhū</l>
		<l>dukkhēṇa puṭṭhē dhuyamāiējjā, saṅgāmasīsē va paraṁ damējjā</l>
	      </lg>
	    </div>
	    <div type="section" n="410">
	      <lg n="410">
		<l>avi hammamāṇē phalagāvataṭṭhī, samāgamaṁ kaṅkhaï antagassa</l>
		<l>nidhūya kammaṁ na pavañcuvēi, akkhakkhaē vā sagaḍaṁ</l>
	      </lg>
	      <p>
		<s>ti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="8">
	  <head>vīriyaṁ</head>
	  <div type="uddēsō" n="1">
	    <div type="section" n="411">
	      <lg n="411">
		<l>duhā vēyaṁ suyakkhāyaṁ, vīriyaṁ ti pavuccaī</l>
		<l>kiṁ nu vīrassa vīrattaṁ? kahaṁ cēyaṁ pavuccaī ?</l>
	      </lg>
	    </div>
	    <div type="section" n="412">
	      <lg n="412">
		<l>kammamēgē pavēdēnti, akammaṁ vā vi suvvayā</l>
		<l>ētēhiṁ dōhiṁ ṭhāṇēhiṁ, jēhiṁ dīsanti macciyā</l>
	      </lg>
	    </div>
	    <div type="section" n="413">
	      <lg n="413">
		<l>pamāyaṁ kammamāhaṁsu, appamāyaṁ tahā'varaṁ</l>
		<l>tabbhāvādēsaō vā vi, bālaṁ paṇḍiyamēva vā</l>
	      </lg>
	    </div>
	    <div type="section" n="414">
	      <lg n="414">
		<l>satthamēgē tu sikkhantā, , ativātāya pāṇiṇaṁ</l>
		<l>ēgē mantē ahijjanti, pāṇabhūyavihēḍiṇō</l>
	      </lg>
	    </div>
	    <div type="section" n="415">
	      <lg n="415">
		<l>māiṇō kaṭṭu māyā ya, kāmabhōgē samārabhē</l>
		<l>hantā chēttā pagabbhittā, āya-sāyānugāmiṇō</l>
	      </lg>
	    </div>
	    <div type="section" n="416">
	      <lg n="416">
		<l>manasā vayasā cēva, kāyasā cēva antasō</l>
		<l>āratō paratō vā vi, duhā vi ya asañjatā</l>
	      </lg>
	    </div>
	    <div type="section" n="417">
	      <lg n="417">
		<l>vērāiṁ kuvvatī vērī, tatō vērēhiṁ rajjatī</l>
		<l>pāvōvagā ya ārambhā, dukkhaphāsā ya antasō</l>
	      </lg>
	    </div>
	    <div type="section" n="418">
	      <lg n="418">
		<l>samparāyaṁ niyacchanti, attadukkaḍakāriṇō</l>
		<l>rāgadōsassiyā bālā, pāvaṁ kuvvanti tē bahuṁ</l>
	      </lg>
	    </div>
	    <div type="section" n="419">
	      <lg n="419">
		<l>ētaṁ sakammaviriyaṁ, bālāṇaṁ tu pavēiyaṁ</l>
		<l>ēttō akammaviriyaṁ, paṇḍiyāṇaṁ suṇēha mē</l>
	      </lg>
	    </div>
	    <div type="section" n="420">
	      <lg n="420">
		<l>daviē bandhaṇummukkē, savvatō chinnabandhaṇē</l>
		<l>paṇōlla pāvagaṁ kammaṁ, sallaṁ kantati antasō</l>
	      </lg>
	    </div>
	    <div type="section" n="421">
	      <lg n="421">
		<l>nēyāuyaṁ suyakkhātaṁ, uvādāya samīhatē</l>
		<l>bhujjō bhujjō duhāvāsaṁ, asuhattaṁ tahā tahā</l>
	      </lg>
	    </div>
	    <div type="section" n="422">
	      <lg n="422">
		<l>ṭhāṇī vivihaṭhāṇāṇi, caïssanti na saṁsaō</l>
		<l>aniyatē ayaṁ vāsē, nāyaēhiṁ suhīhi ya</l>
	      </lg>
	    </div>
	    <div type="section" n="423">
	      <lg n="423">
		<l>ēvamāyāya mēhāvī, appaṇō giddhimuddharē</l>
		<l>āriyaṁ uvasampajjē, savvadhammamakōviyaṁ</l>
	      </lg>
	    </div>
	    <div type="section" n="424">
	      <lg n="424">
		<l>sahasaṁmaïē naccā, dhammasāraṁ suṇēttu vā</l>
		<l>samuvaṭṭhiē u anagārē, paccakkhāē ya pāvaē</l>
	      </lg>
	    </div>
	    <div type="section" n="425">
	      <lg n="425">
		<l>jaṁ kiñcuvakkamaṁ jāṇē, āukkhēmassa appaṇō</l>
		<l>tassēva antarā khippaṁ, sikkhaṁ sikkhējja paṇḍiē</l>
	      </lg>
	    </div>
	    <div type="section" n="426">
	      <lg n="426">
		<l>jahā kummē saaṅgāiṁ, saē dēhē samāharē</l>
		<l>ēvaṁ pāvāiṁ mēdhāvī,  ajjhappēṇa samāharē</l>
	      </lg>
	    </div>
	    <div type="section" n="427">
	      <lg n="427">
		<l>sāharē hatthapāē ya, maṇaṁ savvindiyāṇi ya </l>
		<l>pāvagaṁ ca parīṇāmaṁ, bhāsādōsaṁ ca tārisaṁ</l>
	      </lg>
	    </div>
	    <div type="section" n="428">
	      <lg n="428">
		<l>aï mānaṁ ca māyaṁ ca, taṁ pariṇṇāya paṇḍiē</l>
		<l>sutaṁ mē iha mēgēsiṁ, ēyaṁ vīrassa vīriyaṁ</l>
		<l>[uḍḍhamahē    tiriyaṁ     vā jē pāṇā   tasa  thāvarā</l>
		<l>savvattha viratiṁ kujjā, santi-nivvāṇamāhitaṁ]</l>
	      </lg>
	    </div>
	    <div type="section" n="429">
	      <lg n="429">
		<l>pāṇē ya nāivāējjā, adinnaṁ pi ya nādaē</l>
		<l>sātiyaṁ na musaṁ būyā, ēsa dhammē vusīmaō</l>
	      </lg>
	    </div>
	    <div type="section" n="430">
	      <lg n="430">
		<l>atikkamanti vāyāē manasā vi na patthaē</l>
		<l>savvaō saṁvuḍē dantē, āyāṇaṁ susamāharē</l>
	      </lg>
	    </div>
	    <div type="section" n="431">
	      <lg n="431">
		<l>kaḍaṁ ca kajjamāṇaṁ ca, āgamēssaṁ ca pāvagaṁ</l>
		<l>savvaṁ taṁ nānujāṇanti, āyaguttā jiindiyā</l>
	      </lg>
	    </div>
	    <div type="section" n="432">
	      <lg n="432">
		<l>jē yā'buddhā mahābhāgā, vīrā'sammattadaṁsiṇō</l>
		<l>asuddhaṁ tēsiṁ parakkantaṁ, saphalaṁ hōi savvasō</l>
	      </lg>
	    </div>
	    <div type="section" n="433">
	      <lg n="433">
		<l>jē ya buddhā mahābhāgā, vīrā sammattadaṁsiṇō</l>
		<l>suddhaṁ tēsiṁ parakkantaṁ, aphalaṁ hōi savvasō</l>
	      </lg>
	    </div>
	    <div type="section" n="434">
	      <lg n="434">
		<l>tēsiṁ pi tavō na suddhō, nikkhantā jē mahākulā</l>
		<l>jannē vannē viyāṇanti, na silōgaṁ pavējjaē</l>
	      </lg>
	    </div>
	    <div type="section" n="435">
	      <lg n="435">
		<l>appapiṇḍāsi pāṇāsi, appaṁ bhāsējja suvvaē</l>
		<l>khantē'bhinivvuḍē dantē, vītagēhi sayā jaē</l>
	      </lg>
	    </div>
	    <div type="section" n="436">
	      <lg n="436">
		<l>jhāṇajōgaṁ samāhaṭṭu, kāyaṁ viusējja savvasō</l>
		<l>titikkhaṁ paramaṁ naccā, āmōkkhāē parivvaējjāsi</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="9">
	  <head>dhammō</head>
	  <div type="uddēsō" n="1">
	    <div type="section" n="437">
	      <lg n="437">
		<l>kayarē dhammē akkhāē, māhaṇēṇa maīmatā ?</l>
		<l>añjuṁ dhammaṁ jahātaccaṁ, jiṇāṇaṁ taṁ suṇēha mē</l>
	      </lg>
	    </div>
	    <div type="section" n="438">
	      <lg n="438">
		<l>māhaṇā khattiyā vēssā, caṇḍālā adu bōkkasā</l>
		<l>ēsiyā vēsiyā suddā, jē ya ārambhanissiyā</l>
	      </lg>
	    </div>
	    <div type="section" n="439">
	      <lg n="439">
		<l>pariggahē niviṭṭhāṇaṁ, vēraṁ tēsiṁ pavaḍḍhaī</l>
		<l>ārambhasambhiyā kāmā, na tē dukkhavimōyagā</l>
	      </lg>
	    </div>
	    <div type="section" n="440">
	      <lg n="440">
		<l>āghātakiccamāhēuṁ, nāiō visaēsiṇō</l>
		<l>annē haranti taṁ vittaṁ, kammī kammēhiṁ kiccatī</l>
	      </lg>
	    </div>
	    <div type="section" n="441">
	      <lg n="441">
		<l>māyā piyā ṇhusā bhāyā, bhajjā puttā ya ōrasā</l>
		<l>nālaṁ tē tava tāṇāē, luppantassa sakammuṇā</l>
	      </lg>
	    </div>
	    <div type="section" n="442">
	      <lg n="442">
		<l>ēyamaṭṭhaṁ sapēhāē, paramaṭṭhānugāmiyaṁ</l>
		<l>nimmamō nirahaṅkārō, carē bhikkhū jiṇāhiyaṁ</l>
	      </lg>
	    </div>
	    <div type="section" n="443">
	      <lg n="443">
		<l>ciccā vittaṁ puttē ya, nāiō ya pariggahaṁ</l>
		<l>ciccāṇa antagaṁ sōyaṁ, niravēkkhō parivvaē</l>
	      </lg>
	    </div>
	    <div type="section" n="444">
	      <lg n="444">
		<l>puḍhavī āū aganī vāū taṇa rukkha sabīyagā</l>
		<l>aṇḍayā pōya jarāū, rasa saṁsēya ubbhiyā</l>
	      </lg>
	    </div>
	    <div type="section" n="445">
	      <lg n="445">
		<l>ētēhiṁ chahiṁ kāēhiṁ, taṁ vijjaṁ parijāṇiyā</l>
		<l>manasā kāyavakkēṇaṁ, nārambhī na pariggahī</l>
	      </lg>
	    </div>
	    <div type="section" n="446">
	      <lg n="446">
		<l>musāvāyaṁ bahiddhaṁ ca uggahaṁ ca ajāiyā</l>
		<l>satthādāṇāiṁ lōgaṁsi, taṁ vijjaṁ parijāṇiyā</l>
	      </lg>
	    </div>
	    <div type="section" n="447">
	      <lg n="447">
		<l>paliuñcaṇaṁ ca bhayaṇaṁ ca, thaṇḍillussayaṇāṇi ya</l>
		<l>dhuṇādāṇāiṁ lōgaṁsi, taṁ vijjaṁ parijāṇiyā</l>
	      </lg>
	    </div>
	    <div type="section" n="448">
	      <lg n="448">
		<l>dhōyaṇaṁ rayaṇaṁ cēva, batthīkammaṁ virēyaṇaṁ</l>
		<l>vamaṇañjaṇa palīmanthaṁ, taṁ vijjaṁ parijāṇiyā</l>
	      </lg>
	    </div>
	    <div type="section" n="449">
	      <lg n="449">
		<l>gandhamallaṁ siṇāṇaṁ ca, dantapakkhālaṇaṁ tahā</l>
		<l>pariggahitthikammaṁ ca, taṁ vijjaṁ parijāṇiyā</l>
	      </lg>
	    </div>
	    <div type="section" n="450">
	      <lg n="450">
		<l>uddēsiyaṁ kīyagaḍaṁ, pāmiccaṁ cēva āhaḍaṁ</l>
		<l>pūtiṁ anēsaṇijjaṁ ca, taṁ vijjaṁ parijāṇiyā</l>
	      </lg>
	    </div>
	    <div type="section" n="451">
	      <lg n="451">
		<l>āsūṇimakkhirāgaṁ ca, giddhuvadhāyakammagaṁ</l>
		<l>ucchōlaṇaṁ ca kakkaṁ ca, taṁ vijjaṁ parijāṇiyā</l>
	      </lg>
	    </div>
	    <div type="section" n="452">
	      <lg n="452">
		<l>sampasārī kayakiriē, pasiṇāyataṇāṇi ya</l>
		<l>sāgāriyaṁ ca piṇḍaṁ ca, taṁ vijjaṁ parijāṇiyā</l>
	      </lg>
	    </div>
	    <div type="section" n="453">
	      <lg n="453">
		<l>aṭṭhāvayaṁ na sikkhējjā, vēdhādīyaṁ ca nō vaē </l>
		<l>hatthakammaṁ vivāyaṁ ca, taṁ vijjaṁ parijāṇiyā</l>
	      </lg>
	    </div>
	    <div type="section" n="454">
	      <lg n="454">
		<l>uvāṇahāō ya chattaṁ ca nāliyaṁ bālavīyaṇaṁ</l>
		<l>parakiriyaṁ annamannaṁ ca, taṁ vijjaṁ parijāṇiyā</l>
	      </lg>
	    </div>
	    <div type="section" n="455">
	      <lg n="455">
		<l>uccāraṁ pāsavaṇaṁ, haritēsu na karē munī</l>
		<l>viyaḍēṇa vāvi sāhaṭṭu, nāyamējjā kayāi vi</l>
	      </lg>
	    </div>
	    <div type="section" n="456">
	      <lg n="456">
		<l>paramattē annapānaṁ na bhuñjējja kayāi vi</l>
		<l>paravatthaṁ acēlō'vi, taṁ vijjaṁ parijāṇiyā</l>
	      </lg>
	    </div>
	    <div type="section" n="457">
	      <lg n="457">
		<l>āsandī paliyaṅkē ya, nisijjaṁ ca gihantarē</l>
		<l>sampucchaṇaṁ saraṇaṁ vā, taṁ vijjaṁ parijāṇiyā</l>
	      </lg>
	    </div>
	    <div type="section" n="458">
	      <lg n="458">
		<l>jasaṁ kittī silōgaṁ ca, jā ya vandaṇapūyaṇā</l>
		<l>savvalōgaṁsi jē kāmā, taṁ vijjaṁ parijāṇiyā</l>
	      </lg>
	    </div>
	    <div type="section" n="459">
	      <lg n="459">
		<l>jēṇēhaṁ nivvahē bhikkhū annapānaṁ tahāvihaṁ</l>
		<l>anuppadāṇamannēsiṁ, taṁ vijjaṁ parijāṇiyā</l>
	      </lg>
	    </div>
	    <div type="section" n="460">
	      <lg n="460">
		<l>ēvaṁ udāhu nigganthē, mahāvīrē mahāmunī</l>
		<l>anantanāṇadaṁsī sē, dhammaṁ dēsitavaṁ suttaṁ</l>
	      </lg>
	    </div>
	    <div type="section" n="461">
	      <lg n="461">
		<l>bhāsamāṇō na bhāsējjā nēva vamphējja mammayaṁ</l>
		<l>māiṭṭhāṇaṁ vivajjējjā, anucintiya viyāgarē</l>
	      </lg>
	    </div>
	    <div type="section" n="462">
	      <lg n="462">
		<l>tatthimā taïyā bhāsā jaṁ vaïttā'nutappaī</l>
		<l>jaṁ channaṁ taṁ na vattavvaṁ, ēsā āṇā niyaṇṭhiyā</l>
	      </lg>
	    </div>
	    <div type="section" n="463">
	      <lg n="463">
		<l>hōlāvāyaṁ sahīvāyaṁ, gōyavāyaṁ ca nō vaē</l>
		<l>tumaṁ tumaṁ ti amaṇunnaṁ savvasō taṁ na vattaē</l>
	      </lg>
	    </div>
	    <div type="section" n="464">
	      <lg n="464">
		<l>akusīlē sadā bhikkhū nō ya saṁsaggiyaṁ bhaē</l>
		<l>suharūvā tatthuvassaggā, paḍibujjhējja tē vidū</l>
	      </lg>
	    </div>
	    <div type="section" n="465">
	      <lg n="465">
		<l>nannattha antarāēṇaṁ, paragēhē na nisīyaē</l>
		<l>gāma-kumāriyaṁ kiḍḍaṁ, nāivēlaṁ hasē munī</l>
	      </lg>
	    </div>
	    <div type="section" n="466">
	      <lg n="466">
		<l>anussuō urālēsu, jayamāṇō parivvaē</l>
		<l>cariyāē appamattō, puṭṭhō tattha'hiyāsaē</l>
	      </lg>
	    </div>
	    <div type="section" n="467">
	      <lg n="467">
		<l>hammamāṇō na kuppējjā, vuccamāṇō na sañjalē</l>
		<l>sumanē ahiyāsējjā, na ya kōlāhalaṁ karē</l>
	      </lg>
	    </div>
	    <div type="section" n="468">
	      <lg n="468">
		<l>laddhē kāmē na patthējjā, vivēgē ēva māhiē</l>
		<l>āyariyāiṁ sikkhējjā, buddhāṇaṁ antiē sayā</l>
	      </lg>
	    </div>
	    <div type="section" n="469">
	      <lg n="469">
		<l>sussūsamāṇō uvāsējjā, suppannaṁ sutavassiyaṁ</l>
		<l>vīrā jē attapannēsī dhitimantā jiindiyā</l>
	      </lg>
	    </div>
	    <div type="section" n="470">
	      <lg n="470">
		<l>gihē dīvamapāsantā, purisādāniyā narā</l>
		<l>tē vīrā bandhaṇummukkā, nāvakaṅkhanti jīviyaṁ</l>
	      </lg>
	    </div>
	    <div type="section" n="471">
	      <lg n="471">
		<l>agiddhē saddaphāsēsu, ārambhēsu anissiē</l>
		<l>savvaṁ taṁ samayātītaṁ, jamētaṁ laviyaṁ bahu</l>
	      </lg>
	    </div>
	    <div type="section" n="472">
	      <lg n="472">
		<l>aïmānaṁ ca māyaṁ ca, taṁ pariṇṇāya paṇḍiē</l>
		<l>gāravāṇi ya savvāṇi, nivvāṇaṁ sandhaē muni</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="10">
	  <head>samāhī</head>
	  <div type="uddēsō" n="1">
	    <div type="section" n="473">
	      <lg n="473">
		<l>ādhaṁ maïmaṁ aṇuvīi dhammaṁ, añjuṁ samāhiṁ tamiṇaṁ suṇēha</l>
		<l>apaḍinnē bhikkhū samāhipattē, anidāna bhūtēsu parivvaējjā</l>
	      </lg>
	    </div>
	    <div type="section" n="474">
	      <lg n="474">
		<l>uḍḍhaṁ ahēyaṁ tiriyaṁ disāsu, tasā ya jē thāvara jē ya pāṇā</l>
		<l>hatthēhi pādēhi ya sañjamittā, adinnamannēsu ya nō gahējjā</l>
	      </lg>
	    </div>
	    <div type="section" n="475">
	      <lg n="475">
		<l>suyakkhāyadhammē vitigicchatiṇṇē, lāḍhē carē āyatulē payāsu</l>
		<l>āyaṁ na kujjā iha jīviyaṭṭhī, cayaṁ na kujjā sutavassi bhikkhū</l>
	      </lg>
	    </div>
	    <div type="section" n="476">
	      <lg n="476">
		<l>savvindiyābhinivvuḍē payāsu, carē munī savvaō vippamukkē</l>
		<l>pāsāhi pāṇē ya puḍhō vi sattē, dukkhēṇa aṭṭē paritappamāṇē</l>
	      </lg>
	    </div>
	    <div type="section" n="477">
	      <lg n="477">
		<l>ētēsu bālē ya pakuvvamāṇē, āvaṭṭatī kammasu pāvaēsu</l>
		<l>ativātatō kīrati pāvakammaṁ, niuñjamāṇē u karēi kammaṁ</l>
	      </lg>
	    </div>
	    <div type="section" n="478">
	      <lg n="478">
		<l>ādīnavittīva va karēti pāvaṁ, mantā hu ēgantasamāhimāhu</l>
		<l>buddhē samāhīya raē vivēgē, pāṇāivāyā viratē ṭhitappā</l>
	      </lg>
	    </div>
	    <div type="section" n="479">
	      <lg n="479">
		<l>savvaṁ jagaṁ tū samayānupēhī, piyamappiyaṁ kassaï nō karējjā</l>
		<l>uṭṭhāya dīnō ya puṇō visannō sampūyaṇaṁ cēya silōyakāmī</l>
	      </lg>
	    </div>
	    <div type="section" n="480">
	      <lg n="480">
		<l>āhākaḍaṁ cēva nikāmamīṇē nikāmacārī ya visannamēsī</l>
		<l>itthīsu sattē ya puḍhō ya bālē, pariggahaṁ cēva pakuvvamāṇē</l>
	      </lg>
	    </div>
	    <div type="section" n="481">
	      <lg n="481">
		<l>vērānugiddhē nicayaṁ karēti, itō cutē sē duhamaṭṭhaduggaṁ</l>
		<l>tamhā tu mēdhāvi samikkha ghammaṁ, carē munī savvatō vippamukkē</l>
	      </lg>
	    </div>
	    <div type="section" n="482">
	      <lg n="482">
		<l>āyaṁ na kujjā iha jīvitaṭṭhī, asajjamāṇō ya parivvaējjā</l>
		<l>nisammabhāsī ya vinīyagiddhīṁ hiṁsannitaṁ vā na kahaṁ karējjā</l>
	      </lg>
	    </div>
	    <div type="section" n="483">
	      <lg n="483">
		<l>āhākaḍaṁ vā na nikāmaējjā, nikāmayantē ya na santhavējjā</l>
		<l>dhuṇē urālaṁ anuvēhamāṇē, cēccāṇa sōyaṁ anavēkkhamāṇō</l>
	      </lg>
	    </div>
	    <div type="section" n="484">
	      <lg n="484">
		<l>ēgattamēyaṁ abhipatthaējjā, ēvaṁ pamōkkhē na musaṁ ti pāsaṁ</l>
		<l>ēsappamōkkhē amusē'varē vī, akōhaṇē saccaraē tavassī</l>
	      </lg>
	    </div>
	    <div type="section" n="485">
	      <lg n="485">
		<l>itthīsu yā āraya mēhuṇē u, pariggahaṁ cēva akuvvamāṇē</l>
		<l>uccāvaēsuṁ visaēsu tāī, nissaṁsayaṁ bhikkhu samāhipattē</l>
	      </lg>
	    </div>
	    <div type="section" n="486">
	      <lg n="486">
		<l>aratiṁ ratiṁ ca abhibhūya bhikkhū, taṇāiphāsaṁ taha sīyaphāsaṁ</l>
		<l>uṇhaṁ ca daṁsaṁ ca'hiyāsaējjā, subbhiṁ ca dubbhiṁ ca titikkhaējjā</l>
	      </lg>
	    </div>
	    <div type="section" n="487">
	      <lg n="487">
		<l>guttō vaīē ya samāhipattō lēsaṁ samāhaṭṭu parivvaējjā</l>
		<l>gihaṁ na chāē na vi chādaējjā, sammissibhāvaṁ pajahē payāsu</l>
	      </lg>
	    </div>
	    <div type="section" n="488">
	      <lg n="488">
		<l>jē kēi lōgaṁmi u akiriyaāyā annēna puṭṭhā dhutamādisanti</l>
		<l>ārambhasattā gaḍhiyā ya lōē, dhammaṁ na jāṇanti vimōkkhahēuṁ</l>
	      </lg>
	    </div>
	    <div type="section" n="489">
	      <lg n="489">
		<l>puḍhō ya chandā iha māṇavā u kiriyākiriyaṁ ca puḍhō ya vādaṁ</l>
		<l>jātassa bālassa pakuvva dēhaṁ, pavaḍḍhatī vēramasañjayassa</l>
	      </lg>
	    </div>
	    <div type="section" n="490">
	      <lg n="490">
		<l>āukkhayaṁ cēva abujjhamāṇē, mamāi sē sāhasakāri mandē</l>
		<l>ahō ya rāō paritappamāṇē, aṭṭēsu mūḍhē ajarāmarē vva</l>
	      </lg>
	    </div>
	    <div type="section" n="491">
	      <lg n="491">
		<l>jahāhi vittaṁ pasavō ya savvē, jē bandhavā jē ya piyā ya mittā</l>
		<l>lālappaī sē'viya ēi mōhaṁ, annē janā taṁsi haranti vittaṁ</l>
	      </lg>
	    </div>
	    <div type="section" n="492">
	      <lg n="492">
		<l>sīhaṁ jahā khuḍḍamigā carantā, dūrē carantī parisaṅkamāṇā</l>
		<l>ēvaṁ tu mēhāvi samikkha ghammaṁ, dūrēṇa pāvaṁ parivajjaējjā</l>
	      </lg>
	    </div>
	    <div type="section" n="493">
	      <lg n="493">
		<l>sambujjhamāṇē u narē matīmaṁ, pāvāō appāṇa nivaṭṭaējjā</l>
		<l>hiṁsappasūtāṇi duhāṇi mattā, nivvāṇabhūttē va parivaējjā</l>
	      </lg>
	    </div>
	    <div type="section" n="494">
	      <lg n="494">
		<l>musaṁ na būyā muni attagāmī, nivvāṇamēyaṁ kasiṇaṁ samāhiṁ</l>
		<l>sayaṁ na kujjā na ya kāravējjā, karantamannaṁ pi ya nānujāṇē</l>
	      </lg>
	    </div>
	    <div type="section" n="495">
	      <lg n="495">
		<l>suddhē siyā jāē na dūsaējjā, amucchiē ya aṇajjhōvavannē</l>
		<l>dhitimaṁ vimukkē na ya pūyaṇaṭṭhī, na silōyagāmī ya parivvaējjā</l>
	      </lg>
	    </div>
	    <div type="section" n="496">
	      <lg n="496">
		<l>nikkhamma gēhāō nirāvakaṅkhī, kāyaṁ viussējja nidānachinnē</l>
		<l>nō jīvitaṁ nō maraṇābhikaṅkhī, carējja bhikkhū valayā vimukkē</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="11">
	  <head>maggē</head>
	  <div type="uddēsō" n="1">
	    <div type="section" n="497">
	      <lg n="497">
		<l>kayarē maggē akkhātē, māhaṇēṇaṁ matīmatā ?</l>
		<l>jaṁ maggaṁ ujju pāvittā, ōhaṁ tarati duruttaraṁ</l>
	      </lg>
	    </div>
	    <div type="section" n="498">
	      <lg n="498">
		<l>taṁ maggaṁ anuttaraṁ suddhaṁ, savvadukkhavimōkkhaṇaṁ</l>
		<l>jāṇāsi ṇaṁ jahā bhikkhū !, taṁ nō būhi mahāmunī</l>
	      </lg>
	    </div>
	    <div type="section" n="499">
	      <lg n="499">
		<l>jaï nō kēī pucchējjā, dēvā aduva māṇusā</l>
		<l>tēsiṁ tu kayaraṁ maggaṁ, āikkhējja? kahāni ṇō</l>
	      </lg>
	    </div>
	    <div type="section" n="500">
	      <lg n="500">
		<l>jaï vō kēi pucchējjā, dēvā aduva māṇusā</l>
		<l>tēsimaṁ paḍisāhējjā, maggasāraṁ suṇēha mē</l>
	      </lg>
	    </div>
	    <div type="section" n="501">
	      <lg n="501">
		<l>anupuvvēṇa mahāghōraṁ, kāsavēṇa pavēiyaṁ</l>
		<l>jamādāya iō puvvaṁ, samuddaṁ vavahāriṇō</l>
	      </lg>
	    </div>
	    <div type="section" n="502">
	      <lg n="502">
		<l>atariṁsu tarantēgē, tarissanti anāgayā</l>
		<l>taṁ sōccā paḍivakkhāmi, jantavō taṁ suṇēha mē</l>
	      </lg>
	    </div>
	    <div type="section" n="503">
	      <lg n="503">
		<l>puḍhavījīvā puḍhō sattā, āujīvā tahāguṇī</l>
		<l>vāujīvā puḍhō sattā, taṇarukkhā sabīyagā</l>
	      </lg>
	    </div>
	    <div type="section" n="504">
	      <lg n="504">
		<l>ahāvarē tasā pāṇā, ēvaṁ chakkāya āhiyā</l>
		<l>ittāva ēva jīvakāē, nāvarē vijjatī kāē</l>
	      </lg>
	    </div>
	    <div type="section" n="505">
	      <lg n="505">
		<l>savvāhiṁ anujuttīhiṁ maïmaṁ paḍilēhiyā</l>
		<l>savvē akantadukkhā ya, atō savvē na hiṁsayā</l>
	      </lg>
	    </div>
	    <div type="section" n="506">
	      <lg n="506">
		<l>ēyaṁ khu nāṇiṇō sāraṁ, jaṁ na hiṁsati kañcana</l>
		<l>ahiṁsā samayaṁ cēva, ētāvantaṁ vijāṇiyā</l>
	      </lg>
	    </div>
	    <div type="section" n="507">
	      <lg n="507">
		<l>uḍḍhaṁ ahē tiriyaṁ ca, jē kēi tasathāvarā</l>
		<l>savvattha viratiṁ vijjā santi nivvāṇamāhiyaṁ</l>
	      </lg>
	    </div>
	    <div type="section" n="508">
	      <lg n="508">
		<l>pabhū dōsē nirākiccā, na virujjhējja kēṇaī</l>
		<l>manasā vayasā cēva, kāyasā cēva antasō</l>
	      </lg>
	    </div>
	    <div type="section" n="509">
	      <lg n="509">
		<l>saṁvuḍē sē mahāpaṇṇē, dhīrē dattēsaṇaṁ carē</l>
		<l>ēsaṇāsamiē niccaṁ, vajjayantē anēsaṇaṁ</l>
	      </lg>
	    </div>
	    <div type="section" n="510">
	      <lg n="510">
		<l>bhūyāiṁ ca samārambha, tamuddissā ya jaṁ kaḍaṁ</l>
		<l>tārisaṁ tu na gēṇhējjā, annapāṇaṁ susañjaē</l>
	      </lg>
	    </div>
	    <div type="section" n="511">
	      <lg n="511">
		<l>pūtikammaṁ na sēvējjā, ēsa dhammē vusīmatō</l>
		<l>jaṁ kiñci abhikaṅkhējjā savvasō taṁ na kappatē</l>
	      </lg>
	    </div>
	    <div type="section" n="512">
	      <lg n="512">
		<l>haṇantaṁ nānujāṇējjā, āyaguttē jiindiē</l>
		<l>ṭhāṇāiṁ santi saḍḍhīṇaṁ, gāmēsu nagarēsu vā</l>
	      </lg>
	    </div>
	    <div type="section" n="513">
	      <lg n="513">
		<l>tahā giraṁ samārabbha, atthi puṇṇanti nō vaē</l>
		<l>ahavā natthi puṇṇaṁ ti, ēvamēyaṁ mahabbhayaṁ</l>
	      </lg>
	    </div>
	    <div type="section" n="514">
	      <lg n="514">
		<l>dānaṭṭhayā ya jē pāṇā, hammanti tasathāvarā</l>
		<l>tēsiṁ sārakkhaṇaṭṭhāē, tamhā atthi tti nō vaē</l>
	      </lg>
	    </div>
	    <div type="section" n="515">
	      <lg n="515">
		<l>jēsiṁ taṁ uvakappētiṁ, annaṁ pānaṁ tahāvihaṁ</l>
		<l>tēsiṁ lābhantarāyanti, tamhā natthi tti nō vaē</l>
	      </lg>
	    </div>
	    <div type="section" n="516">
	      <lg n="516">
		<l>jē ya dānaṁ pasaṁsanti, vadhamicchanti pāṇiṇaṁ</l>
		<l>jē ya ṇaṁ paḍisēhanti, vitticchēdaṁ karēnti tē</l>
	      </lg>
	    </div>
	    <div type="section" n="517">
	      <lg n="517">
		<l>duhaō vi tē na bhāsanti atthi vā natthi vā puṇō</l>
		<l>āyaṁ rayassa hēccā ṇaṁ, nivvāṇaṁ pāuṇanti tē</l>
	      </lg>
	    </div>
	    <div type="section" n="518">
	      <lg n="518">
		<l>nivvāṇaṁ paramaṁ buddhā, nakkhattāṇa va candamā</l>
		<l>tamhā sayā jaē dantē, nivvāṇaṁ sandhaē munī</l>
	      </lg>
	    </div>
	    <div type="section" n="519">
	      <lg n="519">
		<l>bujjhamāṇāṇa pāṇāṇaṁ, kiccantāṇaṁ sakammuṇā</l>
		<l>ādhāti sādhu taṁ dīvaṁ, patiṭṭhēsā pavuccaï</l>
	      </lg>
	    </div>
	    <div type="section" n="520">
	      <lg n="520">
		<l>āyaguttē sayā dantē, chinnasōē anāsavē</l>
		<l>jē dhammaṁ suddhamakkhāti, paḍipuṇṇamanēlisaṁ</l>
	      </lg>
	    </div>
	    <div type="section" n="521">
	      <lg n="521">
		<l>tamēva avijāṇantā, abuddhā buddhamāṇiṇō</l>
		<l>buddhā mō tti ya mannantā, antē ētē samāhiē</l>
	      </lg>
	    </div>
	    <div type="section" n="522">
	      <lg n="522">
		<l>tē ya bīyōdagaṁ cēva, tamuddissā ya jaṁ kaḍaṁ</l>
		<l>bhōccā jhāṇaṁ jhiyāyanti, akhētaṇṇā asamāhiyā</l>
	      </lg>
	    </div>
	    <div type="section" n="523">
	      <lg n="523">
		<l>jahā ḍhaṅkā ya kaṅkā ya, kulalā maggukā sihī</l>
		<l>macchēsaṇaṁ jhiyāyanti, jhāṇaṁ tē kalusādhamaṁ</l>
	      </lg>
	    </div>
	    <div type="section" n="524">
	      <lg n="524">
		<l>ēvaṁ tu samaṇā ēgē, micchadiṭṭhī anāriyā</l>
		<l>visaēsaṇaṁ jhiyāyanti, kaṅkā vā kalusādhamā</l>
	      </lg>
	    </div>
	    <div type="section" n="523">
	      <lg n="523">
		<l>suddhaṁ maggaṁ virāhittā, ihamēgē u dummatī</l>
		<l>ummaggagayā dukkhaṁ, ghātamēsanti taṁ tahā</l>
	      </lg>
	    </div>
	    <div type="section" n="526">
	      <lg n="526">
		<l>jahā āsāviṇiṁ nāvaṁ, jāiandhō durūhiyā</l>
		<l>icchaī pāramāgantuṁ, antarā ya visīdati</l>
	      </lg>
	    </div>
	    <div type="section" n="527">
	      <lg n="527">
		<l>ēvaṁ tu samaṇā ēgē, micchaddiṭṭhī anāriyā</l>
		<l>sōtaṁ kasiṇamāvannā āgantārō mahabbhayaṁ</l>
	      </lg>
	    </div>
	    <div type="section" n="528">
	      <lg n="528">
		<l>imaṁ ca dhammamādāya, kāsavēṇa pavēditaṁ</l>
		<l>tarē sōyaṁ mahāghōraṁ, attattāē parivvaē</l>
	      </lg>
	    </div>
	    <div type="section" n="529">
	      <lg n="529">
		<l>viratē gāmadhammēhiṁ, jē kēī jagaī jagā</l>
		<l>tēsiṁ attuvamāyāē, thāmaṁ kuvvaṁ parivvaē</l>
	      </lg>
	    </div>
	    <div type="section" n="530">
	      <lg n="530">
		<l>atimānaṁ ca māyaṁ ca, taṁ pariṇṇāya paṇḍiē</l>
		<l>savvamēyaṁ nirākiccā, nivvāṇaṁ sandhaē munī</l>
	      </lg>
	    </div>
	    <div type="section" n="531">
	      <lg n="531">
		<l>sandhaē sāhudhammaṁ ca, pāvadhammaṁ nirākarē</l>
		<l>uvadhānavīriē bhikkhū, kōhaṁ mānaṁ na patthaē</l>
	      </lg>
	    </div>
	    <div type="section" n="532">
	      <lg n="532">
		<l>jē ya buddhā atikkantā, jē ya buddhā anāgayā</l>
		<l>santī tēsiṁ païṭṭhāṇaṁ, bhūyāṇaṁ jagaī jahā</l>
	      </lg>
	    </div>
	    <div type="section" n="533">
	      <lg n="533">
		<l>aha ṇaṁ vatamāvannaṁ phāsā uccāvayā phūsē</l>
		<l>na tēhiṁ vinihaṇṇējjā, vātēṇa va mahāgirī</l>
	      </lg>
	    </div>
	    <div type="section" n="534">
	      <lg n="534">
		<l>saṁvuḍē sē mahāpaṇṇē, dhīrē dattēsaṇaṁ carē</l>
		<l>nivvuḍē kālamākaṅkhē, ēvaṁ kēvaliṇō mataṁ</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="12">
	  <head>samōsaraṇaṁ</head>
	  <div type="uddēsō" n="1">
	    <div type="section" n="535">
	      <lg n="535">
		<l>cattāri samōsaraṇāṇimāṇi, pāvāduyā jāiṁ puḍhō vayanti</l>
		<l>kiriyaṁ akiriyaṁ vinayanti taïyaṁ, annāṇamāhaṁsu caütthamēva</l>
	      </lg>
	    </div>
	    <div type="section" n="536">
	      <lg n="536">
		<l>annāṇiyā tā kusalā vi santā, asanthuyā nō vitigicchatiṇṇā</l>
		<l>akōviyā āhu akōviēhiṁ, anānuvīītti musaṁ vadanti</l>
	      </lg>
	    </div>
	    <div type="section" n="537">
	      <lg n="537">
		<l>saccaṁ asaccaṁ iti cintayantā, asāhu sāhu tti udāharantā</l>
		<l>jēmē janā vēṇaïyā anēgē puṭṭhā vi bhāvaṁ viṇaïṁsu nāma</l>
	      </lg>
	    </div>
	    <div type="section" n="538">
	      <lg n="538">
		<l>anōvasaṅkhā iti tē udāhu, aṭṭhē sa ōbhāsaï amha ēvaṁ</l>
		<l>lavāvasaṅkī ya anāgaēhiṁ, nō kiriyamāhaṁsu akiriyavādī</l>
	      </lg>
	    </div>
	    <div type="section" n="539">
	      <lg n="539">
		<l>saṁmissabhāvaṁ ca girā gihītē, sē mummuī hōi anānuvāī</l>
		<l>imaṁ dupakkhaṁ imamēgapakkhaṁ, āhaṁsu chalāyataṇaṁ ca kammaṁ</l>
	      </lg>
	    </div>
	    <div type="section" n="540">
	      <lg n="540">
		<l>tē ēvamakkhanti abujjhamāṇā, virūvarūvāṇi akiriyavādī</l>
		<l>jē māyaïttā bahavē manūsā, bhamanti saṁsāramaṇōvadaggaṁ</l>
	      </lg>
	    </div>
	    <div type="section" n="541">
	      <lg n="541">
		<l>nāiccō udēi na atthamēi, na candimā vaḍḍhati hāyatī vā</l>
		<l>salilā na sandanti na vanti vāyā, vañjhō niyatō kasiṇē hu lōē</l>
	      </lg>
	    </div>
	    <div type="section" n="542">
	      <lg n="542">
		<l>jahā hi andhē saha jōiṇā vi, rūvāṇi nō passaï hīnanēttē</l>
		<l>santaṁ pi tē ēvamakiriyavāī kiriyaṁ na passanti nirūddhapaṇṇā</l>
	      </lg>
	    </div>
	    <div type="section" n="543">
	      <lg n="543">
		<l>saṁvaccharaṁ suviṇaṁ lakkhaṇaṁ ca, nimittadēhaṁ ca uppāiyaṁ ca</l>
		<l>aṭṭhaṅgamēyaṁ bahavē ahittā, lōgaṁsi jāṇanti anāgatāiṁ</l>
	      </lg>
	    </div>
	    <div type="section" n="544">
	      <lg n="544">
		<l>kēī nimittā tahiyā bhavanti, kēsiñci taṁ vippaḍiēti nāṇaṁ</l>
		<l>tē vijjabhāvaṁ aṇahijjamāṇā, āhaṁsu vijjāpalimōkkhamēva</l>
	      </lg>
	    </div>
	    <div type="section" n="545">
	      <lg n="545">
		<l>tē ēvamakkhanti samēcca lōgaṁ, tahā-tahā samaṇā māhaṇā ya</l>
		<l>sayaṁ kaḍaṁ na'nnakaḍaṁ ca dukkhaṁ, āhaṁsu vijjācaraṇaṁ pamōkkhaṁ</l>
	      </lg>
	    </div>
	    <div type="section" n="546">
	      <lg n="546">
		<l>tē cakkhu lōgaṁsiha nāyagā u, maggāṇusāsanti hiyaṁ payāṇaṁ</l>
		<l>tahā tahā sāsayamāhu lōē, jaṁsī payā mānava! sampagāḍhā</l>
	      </lg>
	    </div>
	    <div type="section" n="547">
	      <lg n="547">
		<l>jē rakkhasā jē jamalōiyā vā, jē vā surā gandhavvā ya kāyā</l>
		<l>āgāsagāmī ya puḍhōsiyā tē, puṇō puṇō vippariyāsuvēnti</l>
	      </lg>
	    </div>
	    <div type="section" n="548">
	      <lg n="548">
		<l>jamāhu ōhaṁ salilaṁ apāragaṁ, jāṇāhi ṇaṁ bhavagahaṇaṁ dumōkkhaṁ</l>
		<l>jaṁsī visaṇṇā visayaṅgaṇāhiṁ, duhaō'vi lōyaṁ anusañcaranti</l>
	      </lg>
	    </div>
	    <div type="section" n="549">
	      <lg n="549">
		<l>na kammuṇā kamma khavēnti bālā, akammuṇā kamma khavēnti dhīrā</l>
		<l>mēdhāviṇō lōbhamayāvatītā, santōsiṇō nō pakarēnti pāvaṁ</l>
	      </lg>
	    </div>
	    <div type="section" n="550">
	      <lg n="550">
		<l>tē tītaüppannamanāgayāiṁ, lōgassa jāṇanti tahāgatāiṁ</l>
		<l>nētārō annēsiṁ anannanēyā, buddhā hu tē antakaḍā bhavanti</l>
	      </lg>
	    </div>
	    <div type="section" n="551">
	      <lg n="551">
		<l>tē nēva kuvvanti na kāravēnti, bhūtābhisaṅkāē duguñchamāṇā</l>
		<l>sadā jatā vippanamanti dhīrā, viṇṇatti dhīrā ya havanti ēgē</l>
	      </lg>
	    </div>
	    <div type="section" n="552">
	      <lg n="552">
		<l>ḍaharē ya pāṇē vuḍḍhē ya pāṇē, tē āttaō pāsaï savvalōgē</l>
		<l>uvvēhatī lōgamiṇaṁ mahantaṁ, buddhē'pamattēsu parivvaējjā</l>
	      </lg>
	    </div>
	    <div type="section" n="553">
	      <lg n="553">
		<l>jē ātatō paratō vā vi naccā, alamappaṇō hōnti alaṁ parēsiṁ</l>
		<l>taṁ jōibhūyaṁ ca sayā vasējjā, jē pāukujjā anuvīi dhammaṁ</l>
	      </lg>
	    </div>
	    <div type="section" n="554">
	      <lg n="554">
		<l>attāṇa jō jāṇaï jō ya lōgaṁ, gaïṁ ca jō jāṇaï nāgaïṁ ca</l>
		<l>jō sāsayaṁ jāṇa asāsayaṁ ca, jātiṁ ca maraṇaṁ ca janōvavāyaṁ</l>
	      </lg>
	    </div>
	    <div type="section" n="555">
	      <lg n="555">
		<l>ahō'vi sattāṇa viuṭṭaṇaṁ ca, nō āsavaṁ jāṇati saṁvaraṁ ca</l>
		<l>dukkhaṁ ca jō jāṇaï nijjaraṁ ca, sō bhāsiumarihati kiriyavādaṁ</l>
	      </lg>
	    </div>
	    <div type="section" n="556">
	      <lg n="556">
		<l>saddēsu rūvēsu asajjamāṇē, rasēsu gandhēsu adussamāṇē</l>
		<l>nō jīviyaṁ nō maraṇābhikaṅkhē, āyāṇaguttē valayā vimukkē</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="13">
	  <head>āhattahīyaṁ</head>
	  <div type="uddēsō" n="1">
	    <div type="section" n="557">
	      <lg n="557">
		<l>āhattahīyaṁ tu pavēyaïssaṁ, nāṇappagāraṁ purisassa jātaṁ</l>
		<l>satō ya dhammaṁ asatō ya sīlaṁ, santiṁ asantiṁ karissāmi pāuṁ</l>
	      </lg>
	    </div>
	    <div type="section" n="558">
	      <lg n="558">
		<l>ahō ya rātō ya samuṭṭhitēhiṁ, tahāgatēhiṁ paḍilabbha dhammaṁ</l>
		<l>samāhimāghātamajōsayantā, satthāramēvaṁ pharusaṁ vayanti</l>
	      </lg>
	    </div>
	    <div type="section" n="559">
	      <lg n="559">
		<l>visōhiyaṁ tē anukāhayantē, jē ātabhāvēṇa viyāgarējjā</l>
		<l>aṭṭhāṇiē hōi bahuguṇāṇaṁ, jē nāṇasaṅkāē musaṁ vadējjā</l>
	      </lg>
	    </div>
	    <div type="section" n="560">
	      <lg n="560">
		<l>jē yāvi puṭṭhā paliuñcayanti, ādāṇamaṭṭhaṁ khalu vañcayanti</l>
		<l>asāhuṇō tē iha sāhumāṇī, māyaṇṇi ēsanti anantaghātaṁ</l>
	      </lg>
	    </div>
	    <div type="section" n="561">
	      <lg n="561">
		<l>jē kōhaṇē hōi jagaṭṭhabhāsī, viōsitaṁ jē u udīraējjā</l>
		<l>andhē va sē daṇḍapahaṁ gahāya, aviōsitē dhāsati pāvakammī</l>
	      </lg>
	    </div>
	    <div type="section" n="562">
	      <lg n="562">
		<l>jē viggahiē annāyabhāsī, na sē samē hōi ajhañjhapattē</l>
		<l>ōvāyakārī ya hirīmaṇē ya, ēgantadiṭṭhī ya amāirūvē</l>
	      </lg>
	    </div>
	    <div type="section" n="563">
	      <lg n="563">
		<l>sē pēsalē suhumē purisajātē, jaccanniē cēva suujjuyārē</l>
		<l>bahuṁ pi anusāsiē jē tahaccā, samē hu sē hōi ajhañjhapattē</l>
	      </lg>
	    </div>
	    <div type="section" n="564">
	      <lg n="564">
		<l>jē āvi appaṁ vasumaṁ ti mattā, saṅkhāyavāyaṁ aparikkha kujjā</l>
		<l>tavēṇa vā'haṁ sahi utti mattā annaṁ janaṁ passati bimbabhūtaṁ</l>
	      </lg>
	    </div>
	    <div type="section" n="565">
	      <lg n="565">
		<l>ēgantakūḍēṇa tu sē palēi, na vijjaī mōnapadaṁsi gōttē</l>
		<l>jē māṇaṇaṭṭhēṇa viukkasējjā, vasumannattarēṇa abujjhamāṇē</l>
	      </lg>
	    </div>
	    <div type="section" n="566">
	      <lg n="566">
		<l>jē māhaṇē khattiē jāyaē vā, tahuggaputtē taha lēcchaī vā</l>
		<l>jē pavvaïē paradattabhōī, gōtēṇa jē thabbhati mānabaddhē</l>
	      </lg>
	    </div>
	    <div type="section" n="567">
	      <lg n="567">
		<l>na tassa jātī va kulaṁ va tāṇaṁ, nannattha vijjācaraṇaṁ suciṇṇaṁ</l>
		<l>nikkhamma sē sēvaï'gārikammaṁ, na sē pāraē hōti vimōyaṇāē</l>
	      </lg>
	    </div>
	    <div type="section" n="568">
	      <lg n="568">
		<l>nikkiñcaṇē bhikkhu sulūhajīvī, jē gāravaṁ hōi silōgagāmī</l>
		<l>ājīvamēyaṁ tu abujjhamāṇō, puṇō-puṇō vippariyāsuvēnti</l>
	      </lg>
	    </div>
	    <div type="section" n="569">
	      <lg n="569">
		<l>jē bhāsavaṁ bhikkhu susāhuvādī, paḍihāṇavaṁ hōi visāraē ya</l>
		<l>āgāḍhapaṇṇē suvi-bhāviyappā, annaṁ janaṁ pannasā parihavējjā</l>
	      </lg>
	    </div>
	    <div type="section" n="570">
	      <lg n="570">
		<l>ēvaṁ na sē hōti samāhipattē, jē pannavaṁ bhikkhu viukkasējjā</l>
		<l>ahavā vi jē lābhamadāvalittē, annaṁ janaṁ khiṁsati bālapaṇṇē</l>
	      </lg>
	    </div>
	    <div type="section" n="571">
	      <lg n="571">
		<l>paṇṇāmadaṁ cēva tavōmadaṁ ca, ninnāmaē gōyamadaṁ ca bhikkhū</l>
		<l>ājīvagaṁ cēva caütthamāhu, sē paṇḍiē uttamapōggalē sē</l>
	      </lg>
	    </div>
	    <div type="section" n="572">
	      <lg n="572">
		<l>ēyāiṁ madāiṁ vigiñca dhīrā, na tāni sēvanti sudhīradhammā</l>
		<l>tē savvagōttāvagatā mahēsī, uccaṁ agōttaṁ ca gatiṁ vayanti</l>
	      </lg>
	    </div>
	    <div type="section" n="573">
	      <lg n="573">
		<l>bhikkhū mutaccē taha diṭṭhadhammē, gāmaṁ ca nagaraṁ ca anuppavissā</l>
		<l>sē ēsaṇaṁ jāṇamanēsaṇaṁ ca, jō annassa pānassa ya anānugiddhē</l>
	      </lg>
	    </div>
	    <div type="section" n="574">
	      <lg n="574">
		<l>aratiṁ ratiṁ ca abhibhūya bhikkhū, bahujanē vā taha ēgacārī</l>
		<l>ēgantamōnēna viyāgarējjā, ēgassa jantō gatirāgatī ya</l>
	      </lg>
	    </div>
	    <div type="section" n="575">
	      <lg n="575">
		<l>sayaṁ samēccā aduvā'vi sōccā, bhāsējja dhammaṁ hiyayaṁ payāṇaṁ</l>
		<l>jē garahitā sanidānappaōgā, na tāni sēvanti sudhīradhammā</l>
	      </lg>
	    </div>
	    <div type="section" n="576">
	      <lg n="576">
		<l>kēsiñci takkāē abujjha bhāvaṁ, khuddaṁ pi gacchējja asaddahāṇē</l>
		<l>āussa kālātiyāraṁ vaghāē, laddhānumānē ya parēsu aṭṭhē</l>
	      </lg>
	    </div>
	    <div type="section" n="577">
	      <lg n="577">
		<l>kammaṁ ca chandaṁ ca vigiñca dhīrē, viṇaējja tu savvatō ātabhāvaṁ</l>
		<l>rūvēhiṁ luppanti bhayāvahēhiṁ, vijjaṁ gahāyā tasathāvarēhiṁ</l>
	      </lg>
	    </div>
	    <div type="section" n="578">
	      <lg n="578">
		<l>na pūyaṇaṁ cēva silōyakāmī, piyamappiyaṁ kassaï nō karējjā</l>
		<l>savvē aṇaṭṭhē parivajjayantē, anāulē yā akasāi bhikkhū</l>
	      </lg>
	    </div>
	    <div type="section" n="579">
	      <lg n="579">
		<l>āhattahīyaṁ samupēhamāṇē, savvēhiṁ pāṇēhiṁ nihāya daṇḍaṁ</l>
		<l>nō jīviyaṁ nō maraṇāhikaṅkhī carējjamēghāvi valayā vimukkē</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="14">
	  <head>ganthō</head>
	  <div type="uddēsō" n="1">
	    <div type="section" n="580">
	      <lg n="580">
		<l>ganthaṁ vihāya iha sikkhamāṇō, uṭṭhāya subambhacēraṁ vasējjā</l>
		<l>ōvāyakārī vinayaṁ susikkhē, jē chēē sē vippamādaṁ na kujjā</l>
	      </lg>
	    </div>
	    <div type="section" n="581">
	      <lg n="581">
		<l>jahā diyā-pōtamapattajāttaṁ, sāvāsagā pavituṁ mannamāṇaṁ</l>
		<l>taṁ cāiyaṁ taruṇamapattajāyaṁ, ḍhaṅkādi avvattagamaṁ harējjā</l>
	      </lg>
	    </div>
	    <div type="section" n="582">
	      <lg n="582">
		<l>ēvaṁ tu sēhampi vi apuṭṭhadhammē, nissāriyaṁ vusimaṁ mannamāṇā</l>
		<l>diyassa chāyaṁ va apattajātaṁ, hariṁsu ṇaṁ pāvadhammā anēgē</l>
	      </lg>
	    </div>
	    <div type="section" n="583">
	      <lg n="583">
		<l>ōsāṇamicchē manuē samāhiṁ, anōsitē nantakarinti naccā</l>
		<l>ōbhāsamāṇē daviyassa vittaṁ, na nikkasē bahiyā āsupaṇṇō</l>
	      </lg>
	    </div>
	    <div type="section" n="584">
	      <lg n="584">
		<l>jē ṭhāṇaō ya sayaṇāsaṇē ya parakkamē yāvi susāhujuttē</l>
		<l>samitīsu guttīsu ya āyapaṇṇē, viyāgarēntē ya puḍhō vaējjā</l>
	      </lg>
	    </div>
	    <div type="section" n="585">
	      <lg n="585">
		<l>saddāṇi sōccā adu bhēravāṇi, anāsavē tēsu parivvaējjā</l>
		<l>niddaṁ ca bhikkhū na pamāya kujjā, kahaṁ kahaṁ vā vitigiccha tiṇṇē</l>
	      </lg>
	    </div>
	    <div type="section" n="586">
	      <lg n="586">
		<l>ḍaharēṇa vuḍḍhēṇa 'nusāsitē tu, rātiṇiēṇā'vi samavvaēṇaṁ</l>
		<l>sammaṁ tayaṁ thiratō nābhigacchē, nijjantaē vāvi apāraē sē</l>
	      </lg>
	    </div>
	    <div type="section" n="587">
	      <lg n="587">
		<l>viuṭṭhitēṇaṁ samayānusiṭṭhē, ḍaharēṇa vuḍḍhēṇa u cōiē ya</l>
		<l>abbhuṭṭhitāē ghaḍadāsiē vā, agāriṇaṁ vā samayānusiṭṭhē</l>
	      </lg>
	    </div>
	    <div type="section" n="588">
	      <lg n="588">
		<l>na tēsu kujjhē na ya pavvahējjā, na yāvi kiñcī pharusaṁ vadējjā</l>
		<l>tahā karissanti paḍissuṇējjā, sēyaṁ khu mēyaṁ na pamāda kujjā</l>
	      </lg>
	    </div>
	    <div type="section" n="589">
	      <lg n="589">
		<l>vaṇaṁsi mūḍhassa jahā amūḍhā, maggānusāsanti hitaṁ payāṇaṁ</l>
		<l>tēṇā vi majjhaṁ iṇamēva sēyaṁ, jaṁ mē budhā samma'nusāsayanti</l>
	      </lg>
	    </div>
	    <div type="section" n="590">
	      <lg n="590">
		<l>ahā tēṇa mūḍhēṇa amūḍhagassa, kāyavva pūyā savisēsajuttā</l>
		<l>ētōvamaṁ tattha udāhu vīrē anugamma atthaṁ uvaṇēi sammaṁ</l>
	      </lg>
	    </div>
	    <div type="section" n="591">
	      <lg n="591">
		<l>nētā jahā andhakāraṁsi rāō, maggaṁ na jāṇāti apassamāṇē</l>
		<l>sē suriyassa abbhuggamēṇaṁ, maggaṁ viyāṇāti pagāsitaṁsi</l>
	      </lg>
	    </div>
	    <div type="section" n="592">
	      <lg n="592">
		<l>ēvaṁ tu sēhē vi apuṭṭhadhammē, dhammaṁ na jāṇāti abujjhamāṇē</l>
		<l>sē kōviē jinavayaṇēṇa pacchā, sūrōdaē pāsaï cakkhuṇēva</l>
	      </lg>
	    </div>
	    <div type="section" n="593">
	      <lg n="593">
		<l>uḍḍhaṁ ahē yaṁ tiriyaṁ disāsu, tasā ya jē thāvara jē ya pāṇā</l>
		<l>sayā jaē tēsu parivvaējjā, manappaōsaṁ avikampamāṇē</l>
	      </lg>
	    </div>
	    <div type="section" n="594">
	      <lg n="594">
		<l>kālēṇa pucchē samiyaṁ payāsu, āikkhāmaṇō daviyassa vittaṁ</l>
		<l>taṁ sōyakārī ya puḍhō pavēsē, saṅkhāimaṁ kēvaliyaṁ samāhiṁ</l>
	      </lg>
	    </div>
	    <div type="section" n="595">
	      <lg n="595">
		<l>assiṁ suṭhiccā tivihēṇa tāyī, ēēsu yā santi nirōdhamāhu</l>
		<l>tē ēvamakkhanti tilōgadaṁsī, na bhujjamēyanti pamāyasaṅgaṁ</l>
	      </lg>
	    </div>
	    <div type="section" n="596">
	      <lg n="596">
		<l>nisamma sē bhikkhu samīhiyaṭṭhaṁ paḍibhāvaṇaṁ hōti visāradē ya</l>
		<l>ādānaaṭṭhī vōdānamōnaṁ, uvēcca suddhēṇa uvēi mōkkhaṁ</l>
	      </lg>
	    </div>
	    <div type="section" n="597">
	      <lg n="597">
		<l>saṅkhāē dhammaṁ ca viyāgaranti, buddhā hu tē antakarā bhavanti</l>
		<l>tē pāragā dōṇhavi mōyaṇāē saṁsōdhiyaṁ paṇhamudāharanti</l>
	      </lg>
	    </div>
	    <div type="section" n="598">
	      <lg n="598">
		<l>nō chādaṇa nō'vi ya lūsaējjā, mānaṁ na sēvējja pagāsaṇaṁ ca</l>
		<l>na yāvi paṇṇē parihāsa kujjā, na yā''siyāvāda viyāgarējjā</l>
	      </lg>
	    </div>
	    <div type="section" n="599">
	      <lg n="599">
		<l>bhūyābhisaṅkāē duguñchamāṇē, na nivvahē mantapaēṇa gōyaṁ</l>
		<l>na kiñcimicchē maṇuē payāsuṁ, asāhudhammāṇi na saṁvaējjā</l>
	      </lg>
	    </div>
	    <div type="section" n="600">
	      <lg n="600">
		<l>hāsaṁ pi nō sandhaē pāvadhammē, ōē tahiyaṁ pharusaṁ viyāṇē</l>
		<l>nō tucchaē nō ya vikatthaējjā, anāilē yā akasāi bhikkhū</l>
	      </lg>
	    </div>
	    <div type="section" n="601">
	      <lg n="601">
		<l>saṅkējja yā 'saṅkitabhāva bhikkhū, vibhajjavāyaṁ ca viyāgarējjā</l>
		<l>bhāsāduyaṁ dhammasamuṭṭhitēhiṁ, viyāgarējjā samayā supaṇṇē</l>
	      </lg>
	    </div>
	    <div type="section" n="602">
	      <lg n="602">
		<l>anugacchamāṇē vitahaṁ vijāṇē, tahā tahā sāhu akakkasēṇaṁ</l>
		<l>na katthaī bhāsa vihiṁsaējjā, niruddhagaṁ vāvi na dīhaējjā</l>
	      </lg>
	    </div>
	    <div type="section" n="603">
	      <lg n="603">
		<l>samālavējjā paḍipunnabhāsī, nisāmiyā samiyāaṭṭhadaṁsī</l>
		<l>āṇāē suddhaṁ vayaṇaṁ bhiuñjē abhisaṅghaē pāvavivēga bhikkhū</l>
	      </lg>
	    </div>
	    <div type="section" n="604">
	      <lg n="604">
		<l>ahābuiyāiṁ susikkhaējjā, jaïjjayā nāivēlaṁ vaējjā</l>
		<l>sē diṭṭhimaṁ diṭṭhi na lūsaējjā, sē jāṇaī bhāsiuṁ taṁ samāhiṁ</l>
	      </lg>
	    </div>
	    <div type="section" n="605">
	      <lg n="605">
		<l>alūsaē nō pacchannabhāsī, nō suttamatthaṁ ca karējja tāī</l>
		<l>satthārabhattī anuvīci vāyaṁ, suyaṁ ca sammaṁ paḍivāyayanti</l>
	      </lg>
	    </div>
	    <div type="section" n="606">
	      <lg n="606">
		<l>sē suddhasuttē uvahāṇavaṁ ca, dhammaṁ ca jē vindati tattha tattha</l>
		<l>āējjavakkē kusalē viyattē, sa arihaï bhāsiuṁ taṁ samāhiṁ</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="15">
	  <head>jamaīē</head>
	  <div type="uddēsō" n="1">
	    <div type="section" n="607">
	      <lg n="607">
		<l>jamatītaṁ paḍuppannaṁ, āgamissaṁ ca nāyaō</l>
		<l>savvaṁ mannati taṁ tāī, daṁsaṇāvaranantaē</l>
	      </lg>
	    </div>
	    <div type="section" n="608">
	      <lg n="608">
		<l>antaē vitigicchāē, sē jāṇaï anēlisaṁ</l>
		<l>anēlisassa akkhāyā, na sē hōi tahiṁ tahiṁ</l>
	      </lg>
	    </div>
	    <div type="section" n="609">
	      <lg n="609">
		<l>tahiṁ tahiṁ suyakkhāyaṁ, sē ya saccē suāhiē</l>
		<l>sadā saccēṇa sampannē, mitiṁ bhūtēsu kappaē</l>
	      </lg>
	    </div>
	    <div type="section" n="610">
	      <lg n="610">
		<l>bhūtēsu na virujjhējjā, ēsa dhammō vusīmaō</l>
		<l>vusīmaṁ jagaṁ pariṇṇāya, assiṁ jīviyabhāvanā</l>
	      </lg>
	    </div>
	    <div type="section" n="611">
	      <lg n="611">
		<l>bhāvanājōgasuddhappā, jalē nāvā va āhiyā</l>
		<l>nāvā va tīrasampannā, savvadukkhā tiuṭṭati</l>
	      </lg>
	    </div>
	    <div type="section" n="612">
	      <lg n="612">
		<l>tiuṭṭatī u mēhāvī, jāṇaṁ lōgaṁsi pāvagaṁ</l>
		<l>tuṭṭanti pāvakammāṇi, navaṁ kammamakuvvaō</l>
	      </lg>
	    </div>
	    <div type="section" n="613">
	      <lg n="613">
		<l>akuvvaō navaṁ natthi, kammaṁ nāma vijāṇaï</l>
		<l>naccāṇa sē mahāvīrē, jēṇa jāī na mijjatī</l>
	      </lg>
	    </div>
	    <div type="section" n="614">
	      <lg n="614">
		<l>na mijjatī mahāvīrē, jassa natthi purēkaḍaṁ</l>
		<l>vāū vva jālamaccēi piyā lōgaṁsi itthiō</l>
	      </lg>
	    </div>
	    <div type="section" n="615">
	      <lg n="615">
		<l>itthiō jē na sēvanti, ādimōkkhā hu tē janā</l>
		<l>tē janā bandhaṇummukkā, nāvakaṅkhanti jīvitaṁ</l>
	      </lg>
	    </div>
	    <div type="section" n="616">
	      <lg n="616">
		<l>jīvitaṁ piṭṭhaō kiccā, antaṁ pāvanti kammuṇā</l>
		<l>kammuṇā saṁmuhībhūtā, jē maggamanusāsati</l>
	      </lg>
	    </div>
	    <div type="section" n="617">
	      <lg n="617">
		<l>anusāsanaṁ puḍhō pāṇī, vasumaṁ pūyaṇā satē</l>
		<l>anāsatē jatē dantē, daḍhē ārata mēhuṇē</l>
	      </lg>
	    </div>
	    <div type="section" n="618">
	      <lg n="618">
		<l>nīvārē va na līējjā chinnasōtē anāvilē</l>
		<l>anāilē sadā dantē, sandhiṁ pattē anēlisaṁ</l>
	      </lg>
	    </div>
	    <div type="section" n="619">
	      <lg n="619">
		<l>anēlisassa khēyaṇṇē, na virujjhējja kēṇaï</l>
		<l>manasā vayasā cēva, kāyasā cēva cakkhumaṁ</l>
	      </lg>
	    </div>
	    <div type="section" n="620">
	      <lg n="620">
		<l>sē hu cakkhū manussāṇaṁ jē kaṅkhāē ya antaē</l>
		<l>antēṇa khurō vahatī, cakkaṁ antēṇa lōṭṭhati</l>
	      </lg>
	    </div>
	    <div type="section" n="621">
	      <lg n="621">
		<l>antāṇi dhīrā sēvanti, tēṇa antakarā iha</l>
		<l>iha māṇussaē ṭhāṇē, dhammamārāhiuṁ narā</l>
	      </lg>
	    </div>
	    <div type="section" n="622">
	      <lg n="622">
		<l>niṭṭhitaṭṭhā va dēvā vā, uttarīē tti mē sutaṁ</l>
		<l>sutaṁ ca mētamēgēsiṁ, amanussēsu nō tahā</l>
	      </lg>
	    </div>
	    <div type="section" n="623">
	      <lg n="623">
		<l>antaṁ karēnti dukkhāṇaṁ, ihamēgēsiṁ āhitaṁ</l>
		<l>āghātaṁ puṇa ēgēsiṁ, dullabhē'yaṁ samussaē</l>
	      </lg>
	    </div>
	    <div type="section" n="624">
	      <lg n="624">
		<l>itō viddhaṁsamāṇassa, puṇō sambōhi dullabhā</l>
		<l>dullabhāō tahaccāō, jē dhammaṭṭhaṁ viyāgarē</l>
	      </lg>
	    </div>
	    <div type="section" n="625">
	      <lg n="625">
		<l>jē dhammaṁ suddhamakkhanti, paḍipuṇṇamanēlisaṁ</l>
		<l>anēlisassa jaṁ ṭhāṇaṁ, tassa jammakahā kaō ?</l>
	      </lg>
	    </div>
	    <div type="section" n="626">
	      <lg n="626">
		<l>kaō kayāi mēhāvī, uppajjanti tathāgatā</l>
		<l>tathāgatā appaḍiṇṇā, cakkhū lōgassa'nuttarā</l>
	      </lg>
	    </div>
	    <div type="section" n="627">
	      <lg n="627">
		<l>anuttarē ya ṭhāṇē sē, kāsavēṇa pavēditē</l>
		<l>jaṁ kiccā nivvuḍā ēgē, niṭṭhaṁ pāvēnti paṇḍiyā</l>
	      </lg>
	    </div>
	    <div type="section" n="628">
	      <lg n="628">
		<l>paṇḍiē vīriyaṁ laddhuṁ, nigghāyāya pavattagaṁ</l>
		<l>dhuṇē puvvakaḍaṁ kammaṁ, navaṁ vā'vi na kuvvaï</l>
	      </lg>
	    </div>
	    <div type="section" n="629">
	      <lg n="629">
		<l>na kuvvaï mahāvīrē, anupuvvakaḍaṁ rayaṁ</l>
		<l>rayasā saṁmuhībhūtē, kammaṁ hēccāṇa jaṁ mataṁ</l>
	      </lg>
	    </div>
	    <div type="section" n="630">
	      <lg n="630">
		<l>jaṁ mataṁ savvasāhūṇaṁ, taṁ mataṁ sallagattaṇaṁ</l>
		<l>sāhaïttāṇa taṁ tiṇṇā, dēvā vā abhaviṁsu tē</l>
	      </lg>
	    </div>
	    <div type="section" n="631">
	      <lg n="631">
		<l>abhaviṁsu purā vīrā, āgamissā vi suvvayā</l>
		<l>dunnibōhassa maggassa antaṁ pāukarā tiṇṇē</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="16">
	  <head>gāhā</head>
	  <div type="uddēsō" n="1">
	    <div type="section" n="632">
	      <p>ahāha bhagavaṁ- ēvaṁ sē dantē daviē vōsaṭṭhakāē tti vaccē-māhaṇē tti vā, samaṇē tti vā, bhikkhū tti vā, nigganthē tti vā paḍiāē- bhantē! kahaṁ nu dantē daviē vōsaṭṭhakāē tti vaccē māhaṇē tti vā samaṇē tti vā bhikkhū tti vā nigganthē tti vā? taṁ nō būhi mahāmunī! itiviraē savvapāvakkamēhiṁ pējja- dōsa - kalaha- abbhakkhāṇa - pēsunna-paraparivāda aratirati māyāmōsa micchādaṁsaṇasallē viratē samiē sahiē sayā jaē, nō kujjhē nō māṇī māhaṇē tti vaccē.</p>
	      <p>ēttha vi samaṇē anissiē anidānē ādānaṁ ca ativāyaṁ ca musāvāyaṁ ca bahiddhaṁ ca kōhaṁ ca mānaṁ ca māyaṁ ca lōhaṁ ca pējjaṁ ca dōsaṁ ca iccēva jatō jatō ādānaṁ appaṇō paddōsahēū tatō-tatō ādānātō puvvaṁ paḍiviratē viraē pāṇāivāyāō siā dantē daviē vōsaṭṭhakāē samaṇē tti vaccē.</p>
	      <p>ēttha vi bhikkhū aṇunnatē vinīē nāmaē dantē daviē vōsaṭṭhakāē saṁvidhuṇīya virūvarūvē parīsahōvasaggē ajjhappajōgasuddhādānē uvaṭṭhiē ṭhiappā saṅkhāē paradattabhōī bhikkhū tti vaccē.</p>
	      <p>ēttha vi nigganthē ēgē ēgavidū buddhē sañchinnasōē susañjaē susamiē susāmāiē ātappavāyapattē viū duhaō vi sōyapalichinnē nō pūyāsakkāralābhaṭṭhī dhammaṭṭhī dhammaviū niyāgapaḍivaṇṇē samiyaṁ carē dantē daviē vōsaṭṭhakāē nigganthē tti vaccē.</p>
	      <p>sē ēvamēva jāṇaha jaṁ'haṁ bhayantārō.</p>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
      </div><!-- suyakkhandō !-->
      <div type="suyakkhandō" n="2">
	<div type="ajjhayaṇaṁ" n="1">
	  <head>pōṇḍarīē</head>
	  <div type="uddēsō" n="1">
	    <div type="section" n="633">
	      <p>suyaṁ mē āusaṁ tēṇaṁ bhagavayā ēvamakkhāyaṁ- iha khalu pōṇḍarīē nāmajjhayaṇē, tassa ṇaṁ ayamaṭṭhē pannattē- sē jahānāmaē pōkkharaṇī siyā bahudaüdagā bahusēyā bahupukkhalā laddhaṭṭhā pōṇḍarīkiṇī pāsādiyā darisaṇīyā abhirūvā paḍirūvā, tīsē ṇaṁ pōkkharaṇīē tattha-tattha dēsē-dēsē tahiṁ-tahiṁ bahavē paümavarapōṇḍarīyā buiyā- anupuvvaṭṭhiyā ūsiyā rūilā vaṇṇamantā gandhamantā rasamantā phāsamantā pāsādiyā dariyasaṇīyā abhirūvā paḍirūvā.</p>
	      <p>tīsē ṇaṁ pōkkharaṇīē bahumajjhadēsabhāē ēgē mahaṁ paümarapōṇḍarīē buiē, anupuvvaṭṭhiē ūsiē rūilē vaṇṇamantē gandhamantē rasamantē phāsamantē pāsādiē [darisaṇīē abhirūvē] paḍirūvē, savvāvanti ca ṇaṁ tīsē pōkkharaṇīē tattha-tattha dēsē-dēsē tahiṁ-tahiṁ bahavē paümavara-pōṇḍarīyā buiyā- anupuvvaṭṭhiyā ūsiyā rūilā jāva paḍirūvā, savvāvanti ca ṇaṁ tīsē ṇaṁ pōkkharaṇīē bahumajjhadēsabhāē ēgē mahaṁ paümavarapōṇḍarīē buiē-anupuvvaṭṭhiē jāva  paḍirūvē.</p>
	    </div>
	    <div type="section" n="634">
	      <p>aha purisē puratthimāō disāō āgamma taṁ pukkharaṇiṁ tīsē pukkharaṇīē tīrē ṭhiccā pāsati taṁ mahaṁ ēgaṁ paümavarapōṇḍarīyaṁ anupuvvaṭṭhiyaṁ ūsiyaṁ jāva paḍirūvaṁ. taē ṇaṁ sē purisē ēvaṁ vayāsī — ahamaṁsi purisē khēttaṇṇē kusalē paṇḍitē viattē mēghāvī abālē maggatthē maggavidū maggassa gati parakkamaṇṇū ahamētaṁ paümavarapōṇḍarīyaṁ unnikkhissāmi tti būyā sē purisē abhikkamē taṁ pukkharaṇiṁ, jāvaṁ-jāvaṁ ca ṇaṁ abhikkamēi tāva-tāvaṁ ca ṇaṁ mahantē udaē mahantē sēē pahīṇē tīraṁ, apattē paümavarapōṇḍarīyaṁ nō havvāē nō pārāē antarā pōkkharaṇīē sēyaṁsi nisaṇṇē- paḍhamē purisajātē.</p>
	    </div>
	    <div type="section" n="635">
	      <p>ahāvarē dōccē purisajātē- aha purisē dakkhiṇāō disāō āgamma taṁ pukkharaṇiṁ tīsē pukkharaṇīē tīrē ṭhiccā pāsati taṁ mahaṁ ēgaṁ paümavarapōṇḍarīyaṁ, anupuvvaṭṭhiyaṁ pāsādīyaṁ jāva paḍirūvaṁ, taṁ ca ēttha ēgaṁ purisajāyaṁ pāsaï pahīṇatīraṁ apattapaümavarapōṇḍarīyaṁ nō havvāē nō pārāē antarā pōkkharaṇīē sēyaṁsi nisaṇṇaṁ, taē ṇaṁ sē purisē taṁ purisaṁ ēvaṁ vayāsī —</p>
	      <p>ahō ṇaṁ imē purisē akhēttaṇṇē akusalē apaṇḍiē aviattē amēdhāvī bālē nō maggatthē nō maggavidū nō maggassa gati- nō parakkamaṇṇū jaṇṇaṁ ēsa purisē, ahaṁ khēttaṇṇē kusalē jāva paümavarapōṇḍarīyaṁ unnikkhissāmi, nō ya khalu ētaṁ paümavarapōṇḍarīyaṁ ēvaṁ unnikkhēviyavvaṁ jahā ṇaṁ ēsa purisē mannē, ahamaṁsi purisē khēttaṇṇē kusalē paṇḍitē viattē mēghāvī abālē maggatthē maggavidū maggassa gati- parakkamaṇṇū ahamēta paümavarapōṇḍarīyaṁ unnikkhivissāmi tti kaṭṭu iti vaccā sē purisē abhikkamē taṁ pōkkharaṇiṁ, jāva-jāvaṁ ca ṇaṁ abhikkamēi tāva-tāvaṁ ca ṇaṁ mahantē udaē mahantē sēē pahīṇē tīraṁ apattē paümavarapōṇḍarīyaṁ nō havvāē nō pārāē antarā pōkkharaṇīē sēyaṁsi nisaṇṇē- dōccē purisajātē.</p>
	    </div>
	    <div type="section" n="636">
	      <p>ahāvarē taccē purisajātē- aha purisē paccatthimāō disāō āgamma taṁ pōkkharaṇiṁ tīsē pōkkharaṇīē tīrē ṭhiccā pāsati taṁ mahaṁ ēgaṁ paümavarapōṇḍarīyaṁ anupuvvaṭṭhiyaṁ jāva paḍirūvaṁ, tē tattha dōnni purisajātē pāsati pahīṇē tīraṁ apattē paümavarapōṇḍarīyaṁ nō havvāē nō pārāē antarā pōkkharaṇīē sēyaṁsi nisaṇṇē.</p>
	      <p>taē ṇaṁ sē purisē ēvaṁ vayāsī — ahō ṇaṁ imē purisā akhēttaṇṇā akusalā apaṇḍiyā aviyattā amēdhāvī bālā nō maggatthā nō maggavidū nō maggassa gati- parakkamannū, jaṁṇaṁ ētē purisā ēvaṁ mannē- amhē ētaṁ paümavarapōṇḍarīyaṁ unnikkhissāmō, nō ya khalu ētaṁ paümavarapōṇḍarīyaṁ ēvaṁ unnikkhēyavvaṁ jahā ṇaṁ ētē purisā mannē.</p>
	      <p>ahamaṁsi purisē khētannē kusalē paṇḍiē viyattē mēghāvī abālē maggamatthē maggavidū maggassa gati- parakkamaṇṇū ahamēyaṁ paümavarapōṇḍarīyaṁ unnikkhissāmi tti kaṭṭu iti vuccā sē purisē abhikkamē taṁ pōkkhiraṇiṁ jāvaṁ-jāvaṁ ca ṇaṁ abhikkamēi tāvaṁ-tāvaṁ ca ṇaṁ mahantē udaē mahantē sēē jāva antarā pōkkhariṇī  sēyaṁsinisaṇṇē- taccē purisajātē.</p>
	    </div>
	    <div type="section" n="637">
	      <p>ahāvarē caütthē purisajātē- aha purisē uttarāō disāō āgamma taṁ pōkkhariṇiṁ tīsē pōkkhariṇīē tīrē ṭhiccā pāsati taṁ mahaṁ ēgaṁ paümavarapōṇḍarīyaṁ anupuvvaṭṭhiyaṁ jāva paḍirūvaṁ, tē tattha tinni purisajātē pāsati pahīṇē tīraṁ apattē jāva sēyaṁsi nisaṇṇē.</p>
	      <p>taē ṇaṁ sē purisē ēvaṁ vayāsī — ahō ṇaṁ imē purisā akhēttaṇṇā jāva nō maggassa gati parakkamaṇṇū jaṁ ṇaṁ ētē purisā ēvaṁ mannē- amhē ētaṁ paümavarapōṇḍarīya unnikkhassāmō nō ya khalu ētaṁ paümavarapōṇḍarīyaṁ ēvaṁ unnikkhēyavvaṁ jahā ṇaṁ ētē purisā mannē, ahamaṁsi purisē khēttaṇṇē jāva maggassa gati parakkamannū, ahamēyaṁ paümavarapōṇḍarīyaṁ unnikkhissāmi tti kaṭṭu iti vuccā sē purisē abhikkamē, taṁ pōkkharaṇiṁ jāvaṁ- jāvaṁ ca ṇaṁ abhikkamēi tāvaṁ-tāvaṁ ca ṇaṁ mahantē udaē mahantē sēē jāva antarā pōkkharaṇiē nisaṇṇē- caütthē purisajātē.</p>
	    </div>
	    <div type="section" n="638">
	      <p>aha bhikkhū lūhē tīraṭṭhī khēyaṇṇē jāva jāva gati parakkamaṇṇū annatarīō disāō vā anudisāō vā āgamma taṁ pōkkharaṇiṁ tīsē pōkkharaṇīē tīrē ṭhiccā pāsati taṁ mahaṁ ēgaṁ paümavarapōṇḍarīyaṁ jāva paḍirūvaṁ, tē tattha cattāri purisajātē pāsati pahīṇē tīraṁ apattē paümavarapōṇḍarīyaṁ nō havvāē nō pāsaē antarā pōkkharaṇīē sēyaṁsi nisannē, taē ṇaṁ sē bhikkhū ēvaṁ vayāsī —</p>
	      <p>ahō ṇaṁ imē purisā akhēttaṇṇā jāva nō maggassa gati-parakkamaṇṇū, jaṁ ṇaṁ ētē purisā ēvaṁ mannē amhē ētaṁ paümavarapōṇḍarīyaṁ unnikkhissāmō, nō ya khalu ētaṁ paümavarapōṇḍarīyaṁ ēvaṁ unnikkhēvēyavvaṁ jahā ṇaṁ ētē purisā mannē, ahamaṁsi bhikkhū lūhē tīraṭṭhī khēttaṇṇē jāva maggassa gati parakkamaṇṇū, ahamēyaṁ paümavarapōṇḍarīyaṁ unnikkhissāmi tti vuccā sē bhikkhū nō abhikkamē taṁ pōkkharaṇiṁ, tīṁsē pōkkharaṇīē tīrē ṭhiccā saddaṁ kujjā- uppayāhi khalu bhō paümavarapōṇḍarīyā! uppayāhi, aha sē uppatitē paümavarapōṇḍarīē.</p>
	    </div>
	    <div type="section" n="639">
	      <p>kiṭṭiē nāē samaṇāusō! aṭṭhē puṇa sē jāṇitavvē bhavati bhantē! tti nigganthā ya nigganthīō ya samaṇaṁ bhagavaṁ mahāvīraṁ vandanti namaṁsanti, vandittā namaṁsittā ēvaṁ vayāsī — kiṭṭiē nāē samaṇāusō! bhagavayā aṭṭhaṁ puṇa sē na jāṇāmō samaṇāusōtti, samaṇē bhagavaṁ mahāvīrē tē bahavē ya nigganthē ya nigganthīō ya āmantēttā ēvaṁ vayāsī — hantā samaṇāusō! āikkhāmi vibhayāmi kiṭṭēmi pavēdēmi saaṭṭhaṁ sahēuṁ sanimittaṁ bhujjō bhujjō uvadaṁsēmi.</p>
	    </div>
	    <div type="section" n="640">
	      <p>sē bēmi-lōyaṁ ca khalu maē appāhaṭṭu samaṇāusō! sā pōkkharaṇī buiyā, kammaṁ ca khalu maē appāhaṭṭu samaṇāusō! udaē buiē, kāmabhōgē ya khalu maē appāhaṭṭu samaṇāusō! sē sēē buiē janē jānavaē ca khalu maē appāhaṭṭu samaṇāusō! tē bahavē paümavarapōṇḍarīē buiyā, rāyāṇaṁ ca khalu maē appāhaṭṭu samaṇāusō! sē ēgē mahaṁ paümavarapōṇḍarīē buiē annaütthiyā ya khalu maē appāhaṭṭu samaṇāusō ! tē cattāri purisajāyā buiyā, dhammaṁ ca khalu maē appāhaṭṭu samaṇāusō! sē bhikkhū buiē, dhammatitthaṁ ca khalu maē appāhaṭṭu samaṇāusō! sē tīrē buiē, dhammakahaṁ ca khalu maē appāhaṭṭu samaṇāusō! sē saddē buiē, nivvāṇaṁ ca khalu maē appāhaṭṭu samaṇāusō !, sē uppāē buiē, ēvamēyaṁ ca khalu maē appāhaṭṭu samaṇāusō! sē ēvamēyaṁ buiyaṁ.</p>
	    </div>
	    <div type="section" n="641">
	      <p>iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā, santēgaïyā manussā bhavanti anupuvvēṇaṁ lōgaṁ uvavannā, taṁ jahā — āriyā vēgē anāriyā vēgē, uccāgōyā vēgē nīyāgōyā vēgē, kāyamantā vēgē rahassamantā vēgē, suvaṇṇā vēgē duvaṇṇā vēgē, surūvā vēgē durūvā vēgē, tēsiṁ ca ṇaṁ maṇuyāṇaṁ ēgē rāyā bhavati-..... mahāhimavanta malaya-mandara-mahindasārē accanta visuddharāyakulavasamppasūtē nirantararāyalakkhaṇa-virāiyaṅgamaṅgē bahuyaṇa-bahumānapūiē savvaguṇasamiddhē khattiē madiē muddhābhisittē māupiu sujāē dayappiē sīmaṅkarē sīmandharē khēmaṅkarē khēmandharē maṇussindē janavaya piyā janavaya purōhiē sēukarē kēukarē narapavarē purisapavarē purisasīhē purisaāsīvisē, purisavara pōṇḍarīē purisavara gandhahatthī aḍḍhē dittē vittē vicchinna viulabhavana sayanāsana jāṇa vāhaṇāiṇṇē bahudhana bahujāta rūvarataē āōgapaōga sampaüttē vicchaḍḍiya-paürabhattapāna bahudāsadāsīgōmahisavēlagappabhūtē paḍipuṇṇakōsakōṭṭhāgārāuhāgārē balavaṁ dubbalapaccāmittē ōhayakaṇṭayaṁ nihayakaṇṭayaṁ maliyakaṇṭayaṁ uddhiyakaṇṭayaṁ akaṇṭayaṁ ōhayasattū nihayasattū maliyasattū uddhiyasattū nijjiyasattū parāiyasattū vavagayadubbhikkhamāriya bhayavippamukkaṁ rāyavaṇṇaō jahā uvavāiē jāva pasantaḍimbaḍamaraṁ rajjaṁ pasāhēmāṇē viharati |</p>
	      <p>tassa ṇaṁ raṇṇō parisā bhavati- uggā uggaputtā, bhōgā bhōgaputtā ikkhāgā ikkhāgaputtā nāyā nāyaputtā kōravvā kōravvaputtā, bhaṭṭā bhaṭṭaputtā, māhaṇa māhaṇaputtā lēcchaī lēcchaïputtā pasatthārō pasatthaputtā sēnāvaī sēnāvaïputtā, tēsiṁ ca ṇaṁ ēgaïē saḍḍhī bhavati kāmaṁ taṁ samaṇā vā māhaṇā vā sampahārisuṁ gamaṇāē tattha annatarēṇaṁ dhammēṇaṁ pannattārō vayaṁ imēṇaṁ dhammēṇaṁ pannavaïssāmō, sē ēvamāyāṇaha bhayantārō jahā maē ēsa dhammē suyakkhātē supannattē bhavaï, taṁ jahā —uḍḍhaṁ pāyatalā ahē kēsaggamatthayā tiriyaṁ tayapariyantē jīvē ēsa āyā pajjavē kasiṇē ēsa jīvē jīvati ēsa maē nō jīvati, sarīrē dharamāṇē dharati vinaṭṭhammi ya nō dharati, ēyantaṁ jīviyaṁ bhavati, ādahaṇāē parēhiṁ nijjaï, aganijjhāmiē sarīrē kavōtavaṇṇāṇi aṭṭhīṇi bhavanti, āsandīpañcamā purisā gāmaṁ paccāgacchanti, ēvaṁ asantē asaṁvijjamāṇē jēsiṁ taṁ asantē. asaṁvigamāṇē tēsiṁ taṁ suyakkhāyaṁ bhavati- annō bhavaï jīvō annaṁ sarīraṁ, tamhā tē nō ēvaṁ vippaḍivēdēnti ayamāusō! āyā dīhē ti vā hassē ti vā parimaṇḍalē ti vā vaṭṭē ti vā taṁsē ti vā caüraṁsē ti vā āyatē ti vā chalaṁsē ti vā aṭṭhaṁ sē ti vā kiṇhē ti vā nīlē ti vā lōhiē ti vā hāliddē ti vā sukkillē ti vā subbhigandhē ti vā dubbhigandhē ti vā tittē ti vā kaḍuē ti vā kasāē ti vā ambilē ti vā mahurē ti vā kakkhaḍē ti vā maüē ti vā garuē ti vā lahuē ti vā sīē ti vā usiṇē ti vā niddhē ti vā lukkhē ti vā, ēvaṁ asantē asaṁvijjamāṇē jēsiṁ taṁ suyakkhāyaṁ bhavaï- annō jīvō annaṁ sarīraṁ, tamhā tē nō ēvaṁ uvalabhanti, sē jahānāmaē kēi purisē kōsīō asiṁ abhinivvaṭṭittāṇaṁ uvadaṁsējjā ayamāusō! asī ayaṁ kōsī, ēvamēva natthi kēi purisē abhinivvaṭṭittāṇaṁ uvadaṁsēttārō ayamāusō! āyā iyaṁ sarīrē, sē jahānāmaē kēi purisē muñjāō isiyaṁ abhinivvaṭṭittāṇaṁ uvadaṁsējjā ayamāusō! muṇḍē imā isiyā, ēvamēva natthi kēi purisē abhinivaṭṭittā ṇaṁ uvadaṁsēttārō- ayamāusō! āyā iyaṁ sarīraṁ;</p>
	      <p>sē jahānāmaē kēi purisē maṁsāō aṭṭhiṁ abhinivvaṭṭittāṇaṁ uvadaṁsējjā ayamāusō! maṁsē ayaṁ aṭṭhī, ēvamēva natthi kēi purisē uvadaṁsēttārō- ayamāusō! āyā iyaṁ sarīraṁ,  sē jahānāmaē kēi purisē karatalāō āmalakaṁ abhinivvaṭṭittāṇaṁ uvadaṁsējjā- ayamāusō! karatalē ayaṁ āmalaē ēvamēva natthi kēi purisē uvadaṁsēttārō- ayamāusō! āyā iyaṁ sarīraṁ sē jahānāmaē kēi purisē dahīō navanīyaṁ abhinivvaṭṭittāṇaṁ uvadaṁsējjā ayamāusō! navanīyaṁ ayaṁ tu dahī, ēvamēva natthi kēi purisē abhinivvaṭṭittāṇaṁ uvadaṁsēttārō- ayamāusō! āyā ayaṁ sarīrē</p>
	      <p>sē jahānāmaē kēi purisē tilēhintō tēllaṁ abhinivvaṭṭittāṇaṁ uvadaṁsējjā ayamāusō! tēllaṁ ayaṁ piṇṇāē, ēvamēva natthi kēi purisē jāva iyaṁ sarīraṁ, sē jahānāmaē kēi purisē ikkhūō khōyarasaṁ abhinivvaṭṭittā ṇaṁ uvadaṁsējjā ayamāusō! khōyarasē ayaṁ chōē ēvamēva jāva sarīrē, sē jahānāmaē kēi purisē araṇīō aggiṁ abhinivvaṭṭittā ṇaṁ uvadaṁsējjā ayamāusō! araṇī ayaṁ aggī ēvamēva jāva sarīraṁ, ēvaṁ asantē asaṁvijjamāṇē jēsiṁ taṁ suyakkhāyaṁ bhavaï, taṁ jahā — annō jīvō annaṁ sarīraṁ, tamhā taṁ micchā,</p>
	      <p>sē hantā taṁ haṇaha khaṇaha chaṇaha ḍahaha payaha ālumpaha vilumpaha sahasākkārēha viparāmusaha ētāvatāva jīvē natthi paralōē, tē nō ēvaṁ vippaḍivēndētiṁ taṁ jahā — kiriyā i vā akiriyā i vā sukaḍē i vā dukkaḍē i vā kallāṇē i vā pāvaē i vā sāhū i vā asāhū i vā siddhī i vā asiddhī i vā niraē i vā aniraē i vā ēvaṁ tē virūvarūvēhiṁ kammasamārambhēhiṁ virūvarūvāiṁ kāmabhōgāiṁ samārambhanti bhōyaṇāē, ēvaṁ ēgē pāgabbhiyā nikkhamma māmagaṁ dhammaṁ pannavēnti taṁ saddahamāṇā taṁ pattiyamāṇā taṁ rōēmāṇā sādhu suyakkhātē samaṇēti vā māhaṇēti vā kāmaṁ khalu āusō! tumaṁ pūyayāmō, taṁ jahā —asanēna vā pānēna vā khāimēṇa vā sāimēṇa vā vatthēṇa vā paḍiggahēṇa vā kambalēṇa vā pāyapuñchaṇēṇa vā tatthēgē pūyaṇāē samāuṭṭiṁsu tatthēgē pūyaṇāē nikāiṁsu,</p>
	      <p>puvvāmēva tēsiṁ nāyaṁ bhavaï- samaṇā bhavissāmō anagārā akiñcaṇā aputtā apasū paradattabhōiṇō bhikkhuṇō pāvaṁ kammaṁ nō karissāmō samuṭṭhāē tē appaṇā appaḍivirayā bhavanti, sayamāiyanti annē vi āiyāvēnti annaṁ pi āiyantaṁ samaṇujāṇanti, ēvāmēva tē itthikāmabhōgēhiṁ mucchiyā giddhā gaḍhiyā ajjhōvavannā luddhā rāgadōsavasaṭṭā, tē nō appāṇaṁ samucchēdēnti tē nō paraṁ samucchēdēnti tē nō annāiṁ pāṇāiṁ bhūyāiṁ jīvāiṁ sattāiṁ samucchēdēnti, pahīṇā puvvasañjōgā āriyaṁ maggaṁ asampattā- iti tē nō havvāē nō pārāē antarā kāmabhōgēhiṁ visannā iti paḍhamē purisajāē tajjīvatassarīriētti āhiē.</p>
	    </div>
	    <div type="section" n="642">
	      <p>ahāvarē dōccē purisajāē pañcamahabbhūiē tti āhijjaï- iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā maṇussā bhavanti anupuvvēṇaṁ lōgaṁ uvavannā, taṁ jahā — āriyā vēgē anāriyā vēgē ēvaṁ jāva durūvā vēgē, tēsiṁ ca ṇaṁ mahaṁ ēgē rāyā bhavati- mahāhimavanta0 ēvaṁ cēva niravasēsaṁ jāva sēnāvaïputtā, tēsiṁ ca ṇaṁ ēgaïē saḍḍhī bhavati kāmaṁ taṁ samaṇā vā māhaṇā vā sampahārisuṁ gamaṇāē, tattha annatarēṇaṁ dhammēṇa pannattārō vayaṁ imēṇa dhammēṇaṁ pannavaïssāmō sē ēvamāyāṇaha bhayantārō! jahā mē ēsa dhammē suyakkhātē supannattē bhavati-</p>
	      <p>iha khalu pañcamahabbhūyā jēhiṁ nō kajjaï kiriyā i vā akiriyā i vā sukkaḍē i vā dukkaḍē i vā kallāṇē i vā pāvaē i vā sāhū i vā asāhū i vā siddhī i vā asiddhī i vā niraē i vā aniraē i vā avi antasō taṇamāyamavi taṁ ca pihuddēsēṇaṁ puḍhōbhūtasamavāyaṁ jāṇējjā, taṁ jahā —puḍhavī ēgē mahabbhūtē āū duccē mahabbhūtē tēū taccē mahabbhūtē vāū caütthē mahabbhūtē āgāsē pañcamē mahabbhūtē iccētē pañca mahabbhūyā animmiyā animmāviyā akaḍā nō kittimā nō kaḍagā anādiyā anidhaṇā avañjhā apurōhitā santatā sāsayā āyachaṭṭhā, puṇa ēgē ēvamāhu- satō natthi vināsō asatō natthi sambhavō ētāva tāva jīvakāē, ētāva tāva atthikāē, ētāva tāva savvalōē, ētaṁ muhaṁ lōgassa karaṇayāē, avi antasō taṇamāyamavi, sē kiṇaṁ kiṇāvēmāṇē haṇaṁ ghāyamāṇē payaṁ payāvēmāṇē avi antasō purisamavi kīṇittā dhāyaïttā ētthaṁ pi jāṇāhi natthittha dōsō, tē nō ēvaṁ vippaḍivēdēnti taṁ jahā — kiriyā i vā jāva niraē i vā aniraē i vā ēvaṁ tē virūvarūvēhiṁ kammasamārambhēhiṁ virūvarūvāiṁ kāmabhōgāiṁ samārambhanti bhōyaṇāē,</p>
	      <p>ēvaṁ tē anāriyā vippaḍivaṇṇā māmagaṁ dhammaṁ paṇṇavēnti taṁ saddahamāṇā taṁ pattiyamāṇā jāva iti tē nō havvāē nō pārāē, antarā kāmabhōgēsu visaṇṇā, dōccē purisajātē pañcamahabbhūtiē tti āhiē.</p>
	    </div>
	    <div type="section" n="643">
	      <p>ahāvarē taccē purisajātē īsarakāraṇiē tti āhijjā- iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā maṇussā bhavanti anupuvvēṇaṁ lōgaṁ uvavannā, taṁ jahā — āriyā vēgē jāva durūvā vēgē tēsiṁ ca ṇaṁ mahantē ēgē rāyā bhavati- mahāhimavanta jāva sēnāvaïputtā tēsiṁ ca ṇaṁ ēgaïē saḍḍhī bhavati, kāmaṁ taṁ samaṇā vā māhaṇā vā sampahārisuṁ gamaṇāē jāva jahā mē ēsa dhammē suyakkhātē supannattē bhavati | </p>
	      <p>iha khalu dhammā purisādiyā purisōttariyā purisappaṇīyā purisasambhūtā purisapajjōtitā purisaabhisamannāgatā purisamēva abhibhūya ciṭṭhanti, sē jahānāmaē gaṇḍē siyā sarīrē jāē sarīrē saṁvuḍḍhē sarīrē abhisamannāgaē sarīramēva abhibhūya ciṭṭhaï ēvamēva dhammā vi purisādiyā jāva purisamēva abhibhūya ciṭṭhanti. sē jahānāmaē araī siyā sarīrē jāyā sarīrē saṁvuḍḍhā sarīramēva abhibhūya ciṭṭhaï ēvamēva dhammāvi purisādiyā jāva purisamēva abhibhūya ciṭṭhanti.</p>
	      <p>sē jahānāmaē vammiē siyā puḍhavijāē puḍhavisaṁvuḍḍhē puḍhaviabhisamannāgaē puḍhavimēva abhibhūya ciṭṭhaï, ēvamēva dhammā vi purisādiyā purisamēva abhibhūya ciṭṭhanti. sē jahānāmaē rukkhē siyā puḍhavijāē puḍhavisaṁvuḍḍhē puḍhaviabhisamannāgaē puḍhavimēva abhibhūya ciṭṭhaï. ēvamēva dhammā vi purisādiyā jāva purisamēva abhibhūya ciṭṭhanti sē jahānāmaē pukkhariṇī siyā puḍhavijāyā jāva puḍhavimēva abhibhūya ciṭṭhaï, ēvamēva dhammā vi purisādiyā jāva purisamēva abhimūya ciṭṭhanti.</p>
	      <p>sē jahānāmaē udagapukkhalē siyā udagajāē jāva udagamēva abhibhūya ciṭṭhaï, ēvamēva dhammā vi purisādiyā jāva purisamēva abhibhūya ciṭṭhanti. sē jahānāmaē udagabubbuē siyā udagajāē jāva udagamēva abhibhūya ciṭṭhaï, ēvamēva dhammā vi purisādiyā purisamēva abhibhūya ciṭṭhanti. jaṁ pi ya imaṁ samaṇāṇaṁ nigganthāṇaṁ uddiṭṭhaṁ paṇīyaṁ viañjiyaṁ duvālasaṅgaṁ gaṇipiḍagaṁ taṁ jahā — āyārō sūyagaḍō ṭhāṇaṁ samavāō vivāhapannattī nāyādhammakahāō uvāsagadasāō antagaḍadasāō anuttarōvavāiyadasāō paṇhāvāgaraṇaṁ vivāgasuyaṁ diṭṭhivāō, savvamēyaṁ micchā, na ētaṁ tahiyaṁ, na ētaṁ āhātahiyaṁ, imaṁ saccaṁ imaṁ tahiyaṁ imaṁ āhātahiyaṁ, tē ēvaṁ saṇṇaṁ kuvvanti, tē ēvaṁ saṇṇaṁ saṇṭhavēnti, tē ēvaṁ saṇṇaṁ sōvaṭṭhavayanti, tamēvaṁ tē tajjātiyaṁ dukkhaṁ nātivaṭṭanti saüṇī pañjaraṁ jahā, tē nō ēvaṁ vippaḍivēdēnti, taṁ jahā —kiriyā i vā jāva aniraē i vā, ēvaṁ tē virūvarūvēhiṁ kammasamārambhēhiṁ virūvarūvāiṁ kāmabhōgāiṁ samārambhanti bhōyaṇāē, ēvaṁ tē anāriyā vippaḍivannā ēvaṁ saddahamāṇā jāva iti tē nō havvāē nō pārāē, antarā kāmabhōgēsu visaṇṇētti, taccē purisajātē īsarakāraṇiē tti āhiē.</p>
	    </div>
	    <div type="section" n="644">
	      <p>ahāvarē caütthē purisajātē niyativāiē tti āhijjaï- iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā maṇussā bhavanti tahēva jāva sēnāvaïputtā, tēsiṁ ca ṇaṁ ēgaïē saḍḍhī bhavati, kāmaṁ taṁ samaṇā vā māhaṇā vā sampahāriṁsu gamaṇāē jāva maē ēsa dhammē suyakkhātē supaṇṇattē bhavati.</p>
	      <p>iha khalu duvē purisā bhavanti- ēgē purisē kiriyamāikkhaï ēgē purisē nōkiriya māikkhaï, jē ya purisē kiriyamāikkhaï jē ya purisē nōkiriyamāikkhaï dō vi tē purisā tullā ēgaṭṭhā kāraṇamāvannā,. bālē puṇa ēvaṁ vippaḍivēdēnti kāraṇamāvaṇṇē ahamaṁsi dukkhāmi vā sōyāmi vā jūrāmi vā tippāmi vā pīḍāmi vā paritappāmi vā ahamēyamakāsi parō vā jaṁ dukkhaï vā sōyaï vā jūraï vā tippaï vā pīḍaï vā paritappaï vā parō ēvamakāsi, ēvaṁ sē bālē sakāraṇaṁ vā parakāraṇaṁ vā ēvaṁ vippaḍivēdēnti kāraṇamāvannē,... mēhāvī puna ēvaṁ vippaḍivēdēnti kāraṇamāvannē ahamaṁsi dukkhāmi vā sōyāmi vā jūrāmi vā tippāmi vā pīḍāmi vā paritappāmi vā nō ahaṁ ēvamakāsi, parō vā jaṁ dukkhaï vā jāva paritappaï vā nō parō ēvamakāsi, ēvaṁ sē mēhāvī sakāraṇaṁ vā parakāraṇaṁ vā ēvaṁ vippaḍivēdēnti kāraṇamāvannē, sē bēmi- pāīṇaṁ vā paḍīṇaṁ vā udīṇaṁ vā dāhiṇaṁ vā jē tasathāvarā pāṇā tē ēvaṁ saṅghāyamāgacchanti tē ēvaṁ vippariyāyamāvajjanti tē ēvaṁ vivēgamāgacchanti tē ēvaṁ vihāṇamāgacchanti tē ēvaṁ saṅgaïyanti uvēhāē, tē nō ēvaṁ vippaḍivēdēnti, taṁ jahā — kiriyā i vā jāva aniraē i vā, ēvaṁ tē virūvarūvēhiṁ kammasamārambhēhiṁ virūvarūvāiṁ kāmabhōgāiṁ samārambhanti bhōyaṇāē,...</p>
	      <p>ēvamēva tē anāriyā vippaḍivannā taṁ saddahamāṇā jāva iti tē nō havvāē nō pārāē antarā kāmabhōgēsu visaṇṇā. caütthē purisajāē niyaïvāiētti āhiē.</p>
	      <p>iccētē cattāri purisajāyā nānāpannā nānāchandā nānāsīlā nānādiṭṭhī nānāruī nānārambhā nānāajjhavasāṇa sañjuttā pahīṇapuvvasañjōgā āriyaṁ maggaṁ asampattā iti tē nō havvāē nā pārāē antarā kāmabhōgēsu visaṇṇā.</p>
	    </div>
	    <div type="section" n="645">
	      <p>sē bēmi-pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā maṇussā bhavanti, taṁ jahā —āriyā vēgē anāriyā vēgē uccāgōyā vēgē nīyāgōyā vēgē kāyamantā vēgē hassamantā vēgē suvaṇṇā vēgē duvaṇṇā vēgē surūvā vēgē durūvā vēgē, tēsiṁ ca ṇaṁ janajānavayāiṁ pariggahiyāiṁ bhavanti, taṁ jahā —appayarā vā bhujjayarā vā, tahappagārēhiṁ kulēhiṁ āgamma abhibhūya ēgē bhikkhāyariyāē samuṭṭhiyā satō vā vi ēgē nāyaō ya uvagaraṇaṁ ca vippajahāya bhikkhāyariyāē samuṭṭhiyā asatō vā vi ēgē nāyaō ya uvagaraṇaṁ ca vippajahāya bhikkhāyariyāē samuṭṭhiyā.</p>
	      <p>jē tē satō vā asatō vā nāyaō ya anāyaō ya uvagaraṇaṁ ca vippajahāya bhikkhāyariyāē samuṭṭhiyā puvvamēva tēhiṁ nātaṁ bhavati- taṁ jahā iha khalu purisē annamannaṁ mamaṭṭhāē ēvaṁ vippaḍivēdēnti, taṁ jahā — khēttaṁ mē vatthū mē hiraṇṇaṁ mē suvaṇṇaṁ mē dhanaṁ mē dhannaṁ mē kaṁsaṁ mē dūsaṁ mē vipula-dhana-kanaga-rayaṇa-maṇi-mōttiya-saṅkha-sila-ppavāla-rattarayaṇa-santa-sāra-sāvatēyaṁ mē saddā mē rūvā mē gandhā mē rasā mē phāsā mē, ētē khalu mē kāmabhōgā ahamavi ētēsiṁ,</p>
	      <p>sē mēhāvī puvvāmēva appaṇō ēvaṁ samabhijāṇējjā taṁ jahā iha khalu mama annatarē dukkhē rōgātaṅkē samuppajjējjā aniṭṭhē akantē appiē asubhē amaṇunnē amaṇāmē dukkhē nō suhē sē hantā bhayantārō  kāmabhōgāiṁ mama annataraṁ dukkhaṁ rōgāyaṅkaṁ pariyāiyaha-aniṭṭhaṁ akantaṁ appiyaṁ asubhaṁ amaṇunnaṁ amaṇāmaṁ dukkhaṁ nō suhaṁ, tā'haṁ dukkhāmi vā sōyāmi vā jūrāmi vā tippāmi vā pīḍāmi vā paritappāmi vā imāō mē annatarāō dukkhāō rōgātaṅkāō paḍimōyaha aniṭṭhāō akantāō appiyāō asubhāō amaṇunnāō amaṇāmāō dukkhāō nō suhāō, ēvāmēva nō laddhapuvvaṁ bhavati,iha khalu kāmabhōgā nō tāṇāē vā nō saraṇāē vā, purisē vā ēgayā puvviṁ kāmabhōgē vippajahaï, kāmabhōgā vā ēgayā puvviṁ purisaṁ vippajahanti annē khalu kāmabhōgā annō ahamaṁsi sē kimaṅga puṇa vayaṁ annamannēhiṁ kāmabhōgēhiṁ mucchāmō,  iti saṅkhāē ṇaṁ vayaṁ ca kāmabhōgēhi vippajahissāmō, sē mēhāvī jāṇējjā- bahiragamēyaṁ, iṇamēva uvanīyatarāgaṁ, taṁ jahā —</p>
	      <p>māyā mē piyā mē bhāyā mē bhaginī mē bhajjā mē puttā mē nattā mē dhūyā mē pēsā mē suṇhā mēṁ  piyā mē sahā mē sayaṇasaṅgantha-santhuyā mē, ētē khalu mama nāyaō ahamavi ēēsiṁ, ēvaṁ sē sē mēhāvī puvvāmēva appaṇā ēvaṁ samabhijāṇējjā- iha khalu mamaṁ annayarē dukkhē rōgātaṅkē samuppajjējjā- aniṭṭhē jāva dukkhē nō suhē, sē hantā bhayantārō! nāyaō imaṁ mama annayaraṁ dukkhaṁ rōgātaṅkaṁ pariyāiyahi- aniṭṭhaṁ jāva nō suhaṁ tā'haṁ dukkhāmi vā sōyāmi vā jāva paritappāmi vā imāō mē annatarāō dukkhāō rōgātaṅkāō parimōēha aniṭṭhāō jāva nō suhāō, ēvamēvaṁ nō laddhapuvvaṁ bhavaï, tēsiṁ vā vi bhayantārāṇaṁ mama nāyayāṇaṁ annayarē dukkhē rōgātaṅkē samuppajjējjā aniṭṭhē jāva nō suhē, sē hantā ahamētēsiṁ bhayantārāṇaṁ nāyayāṇaṁ imaṁ annataraṁ dukkhaṁ rōgātaṅkaṁ pariyāiyāmi — aniṭṭhaṁ jāva nō suhaṁ mā mē dukkhantu vā jāva paritappantu vā, imāō ṇaṁ annayarāō dukkhāō rōgātaṅkāō paribhōēmi- aniṭṭhāō jāva nō suhāō, ēvamēva nō laddhapuvvaṁ bhavati, annassa dukkhaṁ annō nō pariyāiyaï annēṇa kaḍaṁ annō nō paḍisaṁvēdēi pattēyaṁ jāyaï pattēyaṁ maraï pattēyaṁ cayaï pattēyaṁ uvvajjaï pattēyaṁ jhañjā pattēyaṁ saṇṇā pattēyaṁ mannā pattēyaṁ viṇṇū pattēyaṁ vēdaṇā,...</p>
	      <p>iti khalu nātisañjōgā nō tāṇāē vā nō saraṇāē vā, purisē vā ēgayā puvviṁ nāisañjōgē vippajahaï, nāisañjōgā vā ēgayā puvviṁ purisaṁ vippajahanti, annē khalū nātisañjōgā annō ahamaṁsi, sē kimaṅga puṇa vayaṁ annamannēhiṁ nāisañjōgēhiṁ mucchāmō ?, iti saṅkhāē ṇaṁ vayaṁ nātisañjōgē vippajahissāmō, sē mēhāvī jāṇējjā- bāhiraṅgamēyaṁ, iṇamēva uvanīyatarāgaṁ, taṁ jahā — hatthā mē pāyā mē bāhā mē ūrū mē udaraṁ mē sīsaṁ mē sīlaṁ mē āuṁ mē balaṁ mē vaṇṇō mē tayā mē chāyā mē sōyaṁ mē cakkhu mē ghāṇaṁ mē jibbhā mē phāsā mē mamāijjaï, vayāō parijūraï, taṁ jahā — āūō balāō vaṇṇāō tayāō chāyāō sōyāō cakkhūō ghāṇāō jibbhāō phāsāō susandhitō sandhī visandhībhavati, valiyataraṅgē gāē bhavati, kiṇhā kēsā paliyā bhavanti,...</p>
	      <p>taṁ jahā jaṁ pi ya imaṁ sarīragaṁ urālaṁ āhārōvaciyaṁ ēyaṁ pi ya mē anupuvvēṇaṁ vippajahiyavvaṁ bhavissati, ēyaṁ saṅkhāē sē bhikkhū bhikkhāyariyāē samuṭṭhiē duhaō lōgaṁ jāṇējjā, taṁ jahā — jīvā cēva ajīvā cēva tasā cēva thāvarā cēva.</p>
	    </div>
	    <div type="section" n="646">
	      <p>iha khalu gāratthā sārambhā sapariggahā santēgaïyā samaṇā māhaṇā vi sārambhā sapariggahā, jē imē tasā thāvarā pāṇā- tē sayaṁ samārambhanti annēṇa vi samārambhāvēnti annaṁ pi samārambhantaṁ samanujāṇanti,</p>
	      <p>iha khalu gāratdhā sārambhā sapariggahā, jē imē kāmabhōgā sacittā vā acittā vā tē sayaṁ parigiṇhanti annēṇa vi parigiṇhāvēti annampi parigiṇhantaṁ samanujāṇanti, iha khalu gāratthā sāranttā sapariggahā santēgaïyā samaṇā māhaṇā vi sārambhā sapariggahā- ahaṁ khalu anārambhē apariggahē, jē khalu gāratthā sārambhā sapariggahā santēgaïyā samaṇā māhaṇā vi sārambhā sapariggahā ētēsiṁ cēva nissāē bambhacēravāsaṁ vasissāmō, kassa ṇaṁ taṁ hēuṁ? jahā puvvaṁ tahā avaraṁ jahā avaraṁ tahā puvvaṁ, añjū ētē anavarayā anuvaṭṭhiyā punaravi tārisagā cēva,...</p>
	      <p>jē khalu gāratthā sārambhā sapariggahā santēgaïyā samaṇā māhaṇā vi sārambhā sapariggahā duhaō pāvāiṁ kuvvanti iti saṅkhāē dōhi vi antēhiṁ adissamāṇō iti bhikkhū rīējjā, sē bēmi-pāīṇaṁ vā paḍīmaṁ vā udīṇaṁ vā dāhiṇaṁ vā ēvaṁ sē pariṇṇātakammē, ēvaṁ sē vavēyakammē ēvaṁ sē viyantakāraē bhavaï tti makkhāyaṁ.</p>
	    </div>
	    <div type="section" n="647">
	      <p>tattha khalu bhagavayā chajjīvanikāyā hēū paṇṇattā taṁ jahā — puḍhavīkāē jāva tasakāē, sē jahānāmaē mama assāyaṁ daṇḍēṇa vā aṭṭhīṇa vā muṭṭhīṇa vā lēluṇa vā kavālēṇa vā āuṭṭijjamāṇassa vā hammamāṇassa vā tajjijjamāṇassa vā tāḍijjamāṇassa vā paritāvijjamāṇassa vā kilāmijjamāṇassa vā uddavijjamāṇassa vā jāva lōmukkhaṇaṇamāyamavi hiṁsākāragaṁ dukkhaṁ bhayaṁ paḍisaṁvēdēmi, iccēvaṁ jāṇa savvē pāṇā savvē bhūyā savvē jīvā savvē sattā daṇḍēṇa vā jāva kavālēṇa vā āuṭṭijjamāṇā vā hammamāṇā vā tajjijjamāṇā vā tāḍijjamāṇā vā paritāvijjamāṇā vā kilāmijjamāṇā vā uddavijjamāṇā vā jāva lōmukkhaṇaṇamāyamavi hiṁsākāragaṁ dukkhaṁ bhayaṁ paḍisaṁvēdēnti,</p>
	      <p>ēvaṁ naccā savvē pāṇā jāva savvē sattā na hantavvā na ajjāvēyavvā na parighētavvā na paritāvēyavvā na uddavēyavvā, sē bēmi jē ya atītā jē ya paḍuppannā jē ya āgāmissā arihantā bhagavantō savvē tē ēvamāikkhanti ēvaṁ bhāsanti ēvaṁ pannavēnti ēvaṁ parūvēnti savvē pāṇā jāva sattā na hantavvā na ajjāvēyavvā na paridhētavvā na paritāvēyavvā na uddavēyavvā, ēsa dhammē dhuvē nitiē sāsaē samēcca lōgaṁ khēyaṇṇēhiṁ pavēiē, ēvaṁ sē bhikkhū viraē pāṇāivāyāō jāva viraē pariggahāō nō dantapakkhālaṇēṇaṁ dantē pakkhālējjā nō añjaṇaṁ nō vamaṇaṁ nō virēyaṇaṁ nō ghūvaṇē nō taṁ pariyāviējjā </p>
	      <p>sē bhikkhū akiriē alūsaē akōhē amānē amāē alōhē uvasantē parinivvuḍē nō āsaṁsaṁ puratō karējjā- imēṇa mē diṭṭhēṇa vā suēṇa vā maēṇa vā vinnāēṇa vā imēṇa vā sucariya-tava-niyama-bambhacēravāsēṇa imēṇa vā jāyāmāyāvattiēṇaṁ dhammēṇaṁ itō cutē pēccā dēvē siyā kāmabhōgāṇa vasavattī siddhē vā adukkhamasuhē ēttha vi siyā, ēttha vi nō siyā, sē bhikkhū saddēhiṁ amucchiē rūvēhiṁ amucchiē gandhēhiṁ amucchiē rasēhiṁ amucchiē phāsēhiṁ amucchiē viraē- kōhāō māṇāō māyāō lōbhāō pējjāō dōsāō kalahāō abbhakkhāṇāō pēsuṇṇāō paraparivāyāō araïraīō māyāmōsāō micchādaṁsaṇasallāō- iti sē mahatō ādānāō uvasantē uvaṭṭhiē paḍiviratē sē bhikkhū- </p>
	      <p>jē imē tasathāvarā pāṇā bhavanti- tē nō sayaṁ samārambhaï nō annēhiṁ samārambhāvēi annē samārambhantē vi na samaṇujāṇaï- iti sē mahatō ādānāō uvasantē uvaṭṭhiē paḍiviratē.</p>
	      <p>sē bhikkhū- jē imē kāmabhōgā sacittā vā acittā vā- tē nō sayaṁ parigiṇhaï nō annēṇaṁ parigiṇhāvēi annaṁ parigiṇhantampi na samaṇujāṇaï- iti sē mahatō ādānāō uvasantē uvaṭṭhiē paḍiviratē, sē bhikkhu- jaṁ pi ya imaṁ samparāiyaṁ kammaṁ kajjaï- nō taṁ sayaṁ karēi nō annēṇaṁ kāravēi annaṁ pi karēntaṁ na samaṇujāṇaï- iti, sē mahatō ādānāō uvasantē uvaṭṭhiē paḍiviratē </p>
	      <p>sē bhikkhū jāṇējjā- asanaṁ vā pānaṁ vā khāimaṁ vā sāimaṁ vā assiṁ paḍiyāē ēgaṁ sāhammiyaṁ samuddissa pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchējjaṁ anisaṭṭhaṁ abhihaḍaṁ āhaṭṭuddēsiyaṁ taṁ cētiyaṁ siyā, sē bhikkhū aha puṇa ēvaṁ jāṇējjā-taṁ vijjaï tēsiṁ parakkamē jassaṭṭhāē cētiyaṁ siyā taṁ jahā — appaṇō puttāṇaṁ dhūyāṇaṁ suṇhāṇaṁ dhātīṇaṁ nātīṇaṁ rāīṇaṁ dāsāṇaṁ dāsīṇaṁ kammakarāṇaṁ kammakarīṇaṁ āēsāṇaṁ puḍhō pahēṇāē sāmāsāē pātarāsāē sannihi-sannicaē kajjati iha ēēsiṁ mānavāṇaṁ bhōyaṇāē taṁ nō sayaṁ bhuñjaï nō annēṇaṁ bhuñjāvēi annaṁ pi bhujantaṁ na samaṇujāṇaï- iti sē mahatō ādānāō uvasantē uvaṭṭhiē paḍiviratē.</p>
	      <p>tattha bhikkhū parakaḍaṁ-paraniṭṭhitaṁ uggamuppāyanēsaṇāsuddhaṁ satthātītaṁ satthapariṇāmitaṁ avihiṁsintaṁ ēsitaṁ vēsitaṁ sāmudāniyaṁ pattamasaṇaṁ kāraṇaṭṭhā pamāṇajuttaṁ akkhōvañjaṇa-vaṇalēvaṇabhūyaṁ sañjamajāyāmāyāvattiyaṁ bilamiva pannagabhūtēṇaṁ appāṇēṇaṁ āhāraṁ āhārējjā- annaṁ annakālē pānaṁ pānakālē vatthaṁ vatthakālē lēṇaṁ lēṇakālē sayanaṁ sayanakālē,</p>
	      <p>sē bhikkhū māyaṇṇē annayariṁ disaṁ vā anudisaṁ vā paḍivaṇṇē dhammaṁ āikkhē vibhaē kiṭṭē uvaṭṭhiēsu vā anuvaṭṭhiēsu vā sussūsamāṇēsu pavēdaē- santiṁ viratiṁ uvasamaṁ nivvāṇaṁ sōyaviyaṁ ajjaviyaṁ maddaviyaṁ lāghaviyaṁ anativātiyaṁ savvēsiṁ pāṇāṇaṁ savvēsiṁ bhūyāṇaṁ savvēsiṁ jīvāṇaṁ savvēsiṁ sattāṇaṁ anuvīi kiṭṭaē dhammaṁ. sē bhikkhū dhammaṁ kiṭṭēmāṇē nō annassa hēuṁ dhammamāikkhējjā, nō pānassa hēuṁ dhammamāikkhējjā nō vatthassa hēuṁ dhammaṁ āikkhējjā, nō lēṇassa hēuṁ dhammaṁ āikkhējjā, nō sayaṇassa hēuṁ dhammamāikkhējjā nō annēsiṁ virūvarūvāṇaṁ kāmabhōgāṇaṁ hēuṁ dhammamāikkhējjā, agilāē dhammamāikkhējjā nannattha kammanijjaraṭṭhayāē dhammamāikkhējjā.</p>
	      <p>iha khalu tassa bhikkhussa antiē dhammaṁ sōccā nisamma sammaṁ uṭṭhāṇēṇaṁ uṭṭhāya vīrā assiṁ dhammē samuṭṭhiyā, jē tassa bhikkhussa antiē dhammaṁ sōccā nisamma sammaṁ uṭṭhāṇēṇaṁ uṭṭhāya vīrā assiṁ dhammē samuṭṭhiyā tē ēvaṁ savvōvagatā tē ēvaṁ savvōvaratā tē ēvaṁ savvōvasantā tē ēvaṁ savvattāē parinivvuḍa, tti bēmi.</p>
	      <p>ēvaṁ sē bhikkhū dhammaṭṭhī dhammaviū niyāgapaḍivaṇṇē sē jahēyaṁ buiyaṁ aduvā pattē paümavarapōṇḍarīyaṁ aduvā apattē paümavarapōṇḍarīyaṁ, ēvaṁ sē bhikkhū pariṇṇāyakammē pariṇṇāyasaṅgē pariṇṇāyagēhavāsē uvasantē samiē sahiē sayā jaē, sē ēyaṁ- vayaṇijjē taṁ jahā — samaṇē ti vā māhaṇē ti vā khantē ti vā dantē ti vā guttē ti vā muttē ti vā usī ti vā munī ti vā katī ti vā vidū ti vā bhikkhū ti vā lūhē ti vā tīraṭṭhī ti vā caraṇakaraṇapāraviu.</p>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="2">
	  <head>kiriyāṭhāṇē</head>
	  <div type="uddēsō" n="1">
	    <div type="section" n="648">
	      <p>suyaṁ mē āusaṁ tēṇaṁ bhagavayā ēvamakhyāyaṁ- iha khalu kiriyāṭhāṇē nāmajjhayaṇē pannattē, tassa ṇaṁ ayamaṭṭhē, iha khalu sañjūhēṇaṁ duvē ṭhāṇā ēvamāhijjanti, taṁ jahā — dhammē cēva adhammē cēva, uvasantē cēva anuvasantē cēva.</p>
	      <p>tattha ṇaṁ jē sē paḍhamaṭhāṇassa adhammapakkhassa vibhaṅgē tassa ṇaṁ ayamaṭṭhē pannattē, iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā maṇussā bhavanti, taṁ jahā āriyā vēgē anāriyā vēgē uccāgōyā vēgē nīyāgōyā vēgē kāyamantā vēgē hrassamantā vēgē suvaṇṇā vēgē duvaṇṇā vēgē surūvā vēgē durūvā vēgē, tēsiṁ ca ṇaṁ imaṁ ēyārūvaṁ daṇḍasamādānaṁ sampēhāē, taṁ jahā — nēraïēsu vā tirikkhajōṇiēsu vā māṇusēsu vā dēvēsu vā, jē yāvannē tahappagārā pāṇā viṇṇū vēyaṇaṁ vēyanti...</p>
	      <p>tēsiṁ pi ya ṇaṁ imāiṁ tērasa kiriyāṭhāṇāiṁ bhavantītimakkhāyaṁ, taṁ jahā — aṭṭhādaṇḍē anaṭṭhādaṇḍē hisādaṇḍē akamhādaṇḍē diṭṭhivipariyāsiyādaṇḍē mōsavattiē adinnādānavattiē ajjhatthiē mānavattiē mittadōsavattiē māyāvattiē lōbhavattiē iriyāvahiē.</p>
	    </div>
	    <div type="section" n="649">
	      <p>paḍhamē daṇḍasamādāṇē aṭṭhādaṇḍavattiē tti āhijjaï, sē jahānāmaē kēi purisē āyahēuṁ vā nāihēuṁ vā agārahēuṁ vā parivārahēuṁ vā mittahēuṁ vā nāgahēuṁ vā bhūyahēuṁ vā jakkhahēuṁ vā taṁ daṇḍaṁ tasathāvarēhiṁ pāṇēhiṁ sayamēva nisirati annēṇa vi nisirāvēti annaṁ pi nisirantaṁ samanujāṇati, ēvaṁ khalu tassa tappattiyaṁ sāvajjaṁ ti āhijjaï, paḍhamē daṇḍasamādānē aṭṭhādaṇḍavattiē tti āhiē.</p>
	    </div>
	    <div type="section" n="650">
	      <p>ahāvarē dōccē daṇḍasamādānē anaṭṭhādaṇḍavattiē tti āhijjaï, sē jahānāmaē kēi purisē jē imē tasā pāṇā bhavanti tē nō accāē nō ajināē nō maṁsāē nō sōṇiyāē nō hiyayāē nō pittāē nō vasāē nō picchāē nō pucchāē nō bālāē nō siṅgāē nō visāṇāē nō dantāē nō dāḍhāē nō ṇhāē. nō ṇhāruṇiē nō aṭṭhīē nō aṭṭhimiñjāē nō hiṁsisu mē tti nō hiṁsanti mē tti nō hiṁsissanti mē tti nō puttapōsaṇayāē nō pasupōsaṇayāē nō agāraparivūhaṇayāē nō samaṇamāhaṇavattaṇāhēuṁ nō tassa sarīragassa kiñci vipariyāittā bhavati, sē hantā chēttā bhēttā lumpaïttā vilumpaïttā uddavaïttā ujjhiuṁ bālē vērassa ābhāgī bhavati- anaṭṭhādaṇḍē.</p>
	      <p>sē jahānāmaē kēi purisē jē imē thāvarā pāṇā bhavanti, taṁ jahā —ikkaḍā i vā kaḍhiṇā i vā jantugā i vā paragā i vā mōkkhā i vā taṇā i vā kusā i vā kucchagā i vā pavvagā i vā palālā i vā tē nō puttapōsaṇāē nō pasupōsaṇāē nō agāraparivūhaṇayāē nō samaṇamāhaṇapōsaṇayāē nō tassa sarīragassa kiñci vipariyāittā bhavanti, sē hantā chēttā bhēttā lumpaïttā vilumpaïttā uddavaïttā ujjhiuṁ bālē vērassa ābhāgī bhavaï- anaṭṭhādaṇḍē.</p>
	      <p>sē jahānāmaē kēi purisē kacchaṁsi vā dahaṁsi vā udagaṁsi vā daviyaṁsi vā valayaṁsi vā nūmaṁsi vā gahaṇaṁsi vā gahaṇaviduggaṁsi vā vanaṁsi vā vanaviduggaṁsi vā pavvayaṁsi vā pavvayaviduggaṁsi vā taṇāiṁ ūsaviya- ūsaviya sayamēva aganikāyaṁ nisirati annēṇa vi aganikāyaṁ nisirāvēti annaṁ pi aganikāyaṁ nisirantaṁ samanujāṇati- anaṭṭhādaṇḍē, ēvaṁ khalu tassa tappattiyaṁ sāvajjanti āhijjaï, dōccē daṇḍasamādānē anaṭṭhādaṇḍavattiē tti āhiē.</p>
	    </div>
	    <div type="section" n="651">
	      <p>ahāvarē taccē daṇḍasamādānē hiṁsādaṇḍavattiē tti āhijjaï, sē jahānāmaē kēi purisē mamaṁ vā mamiṁ vā annaṁ vā anniṁ vā hiṁsisu vā hiṁsanti vā hiṁsissanti vā taṁ daṇḍaṁ tasathāvarēhiṁ pāṇēhiṁ sayamēva nisiraï annēṇa vi nisirāvēi annaṁ pi nisirantaṁ samaṇujāṇaï hiṁsādaṇḍē, ēvaṁ khalu tassa tappattiyaṁ sāvajjaṁ ti āhajjaï, taccē daṇḍasamādāṇē hiṁsādaṇḍavattiē tti āhiē.</p>
	    </div>
	    <div type="section" n="652">
	      <p>ahāvarē caütthē daṇḍasamādānē akamhādaṇḍavattiē tti āhijjaï, sē jahānāmaē kēi purisē kacchaṁsi vā jāva pavvayaviduggaṁsi vā miyavattiē miyasaṅkappē miyapaṇihāṇē miyavahāē gantā ētē miya tti kāuṁ annayarassa miyassa vahāē usuṁ āyāmēttā ṇaṁ nisirējjā, sē miyaṁ vahissāmi tti kaṭṭu tittiraṁ vā vaṭṭagaṁ vā caḍagaṁ vā lāvagaṁ vā kavōyagaṁ vā kaviṁ vā kavijalaṁ vā vindhittā bhavati- iha khalu sē annassa aṭṭhāē annaṁ phusaï- akasmādaṇḍē.</p>
	      <p>sē jahānāmaē kēi purisē sālīṇi vā vīhīṇi vā kōddavāṇi vā kaṅgūṇi vā paragāṇi vā rālāṇi vā nilijjamāṇē annayarassa taṇassa vahāē satthaṁ nisirējjā, sē sāmagaṁ taṇagaṁ kumudagaṁ vīhīūsiyaṁ kalēsuyaṁ taṇaṁ chindissāmi tti kaṭṭu sāliṁ vā vīhiṁ vā kōddavaṁ vā kaṅguṁ vā paragaṁ vā rālayaṁ vā chidinttā bhavati- iti khalu sē annassa aṭṭhāē annaṁ phusati- akamhādaṇḍē, ēvaṁ khalu tassa tappattiyaṁ sāvajjaṁ ti āhijjaï, caütthē daṇḍasamādānē akamhādaṇḍavattiē āhiē.</p>
	    </div>
	    <div type="section" n="653">
	      <p>ahāvarē pañcamē daṇḍasamādānē diṭṭhivipariyāsiyādaṇḍavattiē tti āhijjaï, sē jahānāmaē kēi purisē māīhiṁ vā piīhiṁ vā bhāīhiṁ vā bhaginīhiṁ vā bhajjāhiṁ vā puttēhiṁ vā dhūyāhiṁ vā suṇhāhiṁ vā saddhiṁ saṁvasamāṇē mittaṁ amittamiti mannamāṇē mittē hayapuvvē bhavaï diṭṭhivipariyāsiyādaṇḍē,</p>
	      <p>sē jahānāmaē kēi purisē gāmaghāyaṁsi vā nagaraghāyaṁsi vā khēḍaghāyaṁsi kabbaḍaghāyaṁsi vā dōṇamuhaghāyaṁsi vā paṭṭaṇaghāyaṁsi vā āsamaghāyaṁsi vā sannivēsaghāyaṁsi vā nigamaghāyaṁsi vā rāyahāṇighā-yaṁsi vā atēṇaṁ tēṇamiti mannamāṇē atēṇē hayapuvvē bhavaï- diṭṭhivipariyāsiyādaṇḍē, ēvaṁ khalu tassatappattiyaṁ sāvajjaṁ ti āhijjaï, pañcamē daṇḍasamādānē diṭṭhivipariyāsiyādaṇḍavattiē tti āhiē.</p>
	    </div>
	    <div type="section" n="654">
	      <p>ahāvarē chaṭṭhē kiriyaṭṭhāṇē mōsavattiē tti āhijjaï, sē jahānāmaē kēi purisē āyahēuṁ vā nāihēuṁ vā agārahēuṁ vā parivārahēuṁ sayamēva musaṁ vayati annēṇa vi musaṁ vāēi, musaṁ vayantaṁ pi annaṁ samanujāṇati, ēvaṁ khalu tassa tappattiyaṁ sāvajjanti āhijjaï, chaṭṭhē kiriyaṭṭhāṇē mōsavattiē tti āhiē.</p>
	    </div>
	    <div type="section" n="655">
	      <p>ahāvarē sattamē kiriyaṭṭhāṇē adinnādānavattiē tti āhijjaï, sē jahānāmaē kēī purisē āyahēuṁ vā jāva parivārahēuṁ vā sayamēva adinnaṁ ādiyati annēṇa vi adinnaṁ ādiyāvēti adinnaṁ ādiyantaṁ pi annaṁ samanujāṇaï, ēvaṁ khalu tassa tappattiyaṁ sāvajjaṁ ti āhijjaï, sattamē kiriyaṭṭhāṇē adinnādānavattiē tti āhiē.</p>
	    </div>
	    <div type="section" n="656">
	      <p>ahāvarē aṭṭhamē kiriyaṭṭhāṇē ajjhatthavattiē tti āhijjaï, sē jahānāmaē kēi purisē- natthi ṇaṁ kēi kiñci visaṁvādēi- sayamēva hīnē dīnē duṭṭhē dummaṇē ōhayamana-saṅkappē cintāsōgasāgara sampaviṭṭhē karatalapalhatthumuhē aṭṭajjhāṇōvagaē bhūmigayadiṭṭhiē jhiyāti, tassa ṇaṁ ajjhatthiyā asaṁsaïyā cattāri ṭhāṇā ēvamāhijjanti taṁ jahā — kōhē mānē māyā lōhē, ajjhatthamēva kōha-māna-māyā-lōhē,  ēvaṁ khalu tassa tappattiyaṁ sāvajjaṁ ti āhijjaï, aṭṭhamē kiriyaṭṭhāṇē ajjhatthavattiē tti āhiē.</p>
	    </div>
	    <div type="section" n="657">
	      <p>ahāvarē navamē kiriyaṭṭhāṇē mānavattiē tti āhijjaï- sē jahānāmaē kēi purisē jāimadēṇa vā kulamadēṇa vā balamadēṇa vā rūvamadēṇa vā tavamadēṇa vā suyamadēṇa vā lābhamadēṇa vā issariyamadēṇa vā paṇṇāmadēṇa vā annayarēṇa vā madaṭṭhāṇēṇaṁ mattē samāṇē paraṁ hīlēti nindēti khiṁsati garihati paribhavati avamannēti, ittariē ayaṁ, ahamaṁsi puṇa visiṭṭhajāi kula balāi guṇōvavēē- </p>
	      <p>ēvaṁ appāṇaṁ samukkasē, dēhaccuē kammabiiē avasē payāti, taṁ jahā — gabbhāō gabbhaṁ jammāō jammaṁ mārāō māraṁ naragāō naragaṁ caṇḍē thaddhē cavalē māṇī yāvi bhavaï, ēvaṁ khalu tassa tappattiyaṁ sāvajjaṁ ti āhijjaï, navamē kiriyaṭṭhāṇē mānavattiē tti āhiē.</p>
	    </div>
	    <div type="section" n="658">
	      <p>ahāvarē dasamē kiriyaṭṭhāṇē mittadōsavattiē tti āhijjaï- sē jahānāmaē kēi purisē māīhiṁ vā piīhiṁ vā bhāīhiṁ vā bhaïnīhiṁ vā bhajjāhi vā ghūyāhiṁ vā puttēhiṁ vā suṇhāhiṁ vā saddhiṁ saṁvasamāṇē tēsiṁ annayaraṁsi ahālahugaṁsi avarāhaṁsi sayamēva garuyaṁ daḍaṁ nivvattētiṁ, taṁ jahā —</p>
	      <p>sīōdagaviyaḍaṁsi vā kāyaṁ ucchōlēttā bhavaï, usiṇōdagaviyaḍēṇa vā kāyaṁ ōsiñcittā bhavaï, aganikāyēṇaṁ kāyaṁ uvaḍahittā bhavaï, jōttēṇa vā vēttēṇa vā nēttēṇa vā tayāi vā kasēṇa vā chiyāē vā layāē vā annayarēṇa vā davaraēṇa pāsāiṁ uddālittā bhavati, daṇḍēṇa vā aṭṭhīṇa vā muṭṭhīṇa vā lēluṇa vā kavālēṇa vā kāyaṁ āuṭṭittā bhavati, tahappagārē purisajātē saṁvasamāṇē dummaṇā bhavanti, pavasamāṇē sumaṇā bhavanti,...</p>
	      <p>tahappagārē purisajātē daṇḍapāsī daṇḍagaruē daṇḍapurakkhaḍē ahitē imaṁsi lōgaṁsi ahitē paraṁsi lōgaṁsi sañjalaṇē kōhaṇē piṭṭhimaṁsi yāvi bhavaï, ēvaṁ khalu tassa tappattiyaṁ sāvajjaṁ ti āhijjati dasamē kiriyaṭṭhāṇē mittadōsavattiē tti āhiē.</p>
	    </div>
	    <div type="section" n="659">
	      <p>ahāvarē ēkkārasamē kiriyaṭṭhāṇē māyāvattiē tti āhijjaï, jē imē bhavanti gūḍhāyārā tamōkasiyā ulūgapattalahūyā pavvayaguruyā tē āyariyā vi santā anāriyāō bhāsāō paüñjanti, annahā santaṁ </p>
	      <p>appāṇaṁ annahā mannanti, annaṁ puṭṭhā annaṁ vāgarēntiṁ, annaṁ āikkhiyavvaṁ annaṁ āikkhanti,...</p>
	      <p>sē jahānāmaē kēi purisē antōsallē taṁ sallaṁ nō sayaṁ nīharati nō annēṇa nīharāvēti nō paḍividdhaṁsēti, ēvamēva niṇhavēti, aviuṭṭamāṇē antō-antō riyati, ēvamēva māī māyaṁ kaṭṭu nō ālōēi nō paḍikkamēi nō nindaï nō garahaï nō viuṭṭaï nō visōhēi nō akaraṇāē abbhuṭṭhēi nō ahārihaṁ tavōkammaṁ pāyacchittaṁ paḍivajjaï,</p>
	      <p>māī assiṁ lōē paccāyāti māī paraṁsi lōē paccāyāti nindaï garahaïṁ pasaṁsati niccarati na niyaṭṭati nisiriyaṁ daṇḍaṁ chāēi, māī asamāhaḍasuhalēssē yāvi bhavaï, ēvaṁ khalu tassa tappattiyaṁ sāvajjaṁ ti āhijjaï, ēkkārasamē kiriyaṭṭhāṇē māyāvattiē tti āhiē.</p>
	    </div>
	    <div type="section" n="660">
	      <p>ahāvarē bārasamē kiriyaṭṭhāṇē lōbhavattiē tti āhijjaï- jē imē bhavanti, taṁ jahā āraṇṇiyā āvasāhiyā gāmantiyā kaṇhuīrahassiyā nō bahusañjayā nō bahupaḍivirayā savvapāṇabhūyajīvasattēhiṁ tē appaṇō saccāmōsāiṁ ēvaṁ viuñjanti- ahaṁ na hantavvō annē hantavvā ahaṁ na ajjāvēyavvō annē ajjāvēyavvā ahaṁ na parighētavvō annē parighētavvā ahaṁ na paritāvēyavvō annē paritāvēyavvā ahaṁ na uddavēyavvō annē uddavēyavvā,...</p>
	      <p>ēvāmēva tē itthikāmēhiṁ mucchiyā giddhā gaḍhiyā ajjhōvavaṇṇā jāva vāsāiṁ caüpañcabhāiṁ chaddasamāiṁ appayarō vā bhujjayarō vā bhuñjitu bhōgabhōgāiṁ kālamāsē kālaṁ kiccā annayarēsu āsuriēsu kibbisiēsu ṭhāṇēsu uvavattārō bhavanti, taō vippamuccamāṇā bhujjō ēlamūyattāē tamūyattāē jāimūyattāē paccāyanti,...</p>
	      <p>ēvaṁ khalu tassa tappattiyaṁ sāvajjaṁ ti āhijjaï, duvālasamē kiriyaṭṭhāṇē lōbhavattiē tti āhiē. iccētāiṁ duvālasa kiriyaṭṭhāṇāiṁ daviēṇaṁ samaṇēṇa vā māhaṇēṇa vā sammaṁ suparijāṇiyavvāiṁ bhavanti.</p>
	    </div>
	    <div type="section" n="661">
	      <p>ahāvarē tērasamē kiriyaṭṭhāṇē iriyāvahiē tti āhijjāi- iha khalu attattāē saṁvuḍassa anagārassa iriyāsamiyassa bhāsāsamiyassa ēsaṇāsamiyassa āyaṇabhaṇḍamattanikkhēṇāsamiyassa uccāra-pāsavaṇa-khēla-sindhāṇa-jalla -pāriṭṭhāvaṇiyāsamiyassa manasamiyassa vaïsamiyassa kāyasamiyassa mana- guttassa vaïguttassa kāyaguttassa guttindiyassa gutabambhayārissa āuttaṁ gacchamāṇassa āuttaṁ ciṭṭhamāṇassa āuttaṁ nisīyamāṇassa āuttaṁ tuyaṭṭamāṇassa āuttaṁ bhuñjamāṇassa āuttaṁ bhāsamāṇassa āuttaṁ vatthaṁ paḍiggahaṁ kambaṁlaṁ pāyapuñchaṇaṁ giṇhamāṇassa vā nikkhivamāṇassa vā jāva cakkhupamhanivāyamavi atthi vimāyā suhumā kiriyā iriyāvahiyā nāma kajjaï-</p>
	      <p>sā paḍhamasamaē baddhapuṭṭhā bitiyasamaē vēiyā tatiyasamaē, nijjiṇṇā sā baddhapuṭṭhā udīriyā vēiyā nijjiṇṇā sēyakālē akammē yā'vi bhavaï, ēvaṁ khalu tassa tappattiyaṁ sāvajjanti āhijjaï, tērasamē kiriyaṭṭhāṇē īriyāvahiē tti āhijjaï.</p>
	      <p>sē bēmi-jē ya aīyā jē ya paḍuppannā jē ya āgamēssā arahantā bhagavantā savvē tē ēyāiṁ cēva tērasa kiriyaṭṭhāṇāiṁ bhāsiṁsu vā bhāsēnti vā bhāsissanti vā, pannavēṁsu vā pannavēnti vā pannavēssanti vā, ēvaṁ cēva tērasamaṁ kiriyaṭṭhāṇaṁ sēviṁsu vā sēvanti vā sēvissanti vā.</p>
	    </div>
	    <div type="section" n="662">
	      <p>aduttaraṁ ca ṇaṁ purisa-vijaya-vibhaṅgamāikkhissāmi- iha khalu nānāpaṇṇāṇaṁ nānāchandāṇaṁ nānāsīlāṇaṁ nānādiṭṭhīṇaṁ nānāruīṇaṁ nānārambhāṇaṁ nānājjhavasāṇasañjuttāṇaṁ nānāvihapāvasuyajjhayaṇaṁ bhavaï,</p>
	      <p>taṁ jahā — bhōmaṁ uppāyaṁ suviṇaṁ antalikkhaṁ aṅgaṁ saraṁ lakkhaṇaṁ vañjaṇaṁ itthilakkhaṇaṁ purisa- lakkhaṇaṁ hayalakkhaṇaṁ gayalakkhaṇaṁ gōṇalakkhaṇaṁ mēṇḍhalakkhaṇaṁ kukkuḍalakkhaṇaṁ tittiralalakkhaṇaṁ vaṭṭagalakkhaṇaṁ lāvagalakkhaṇaṁ cakkalakkhaṇaṁ chattalakkhaṇaṁ cammalakkhaṇaṁ daṇḍalakkhaṇaṁ asilakkhaṇaṁ maṇilakkhaṇaṁ kāgaṇi- lakkhaṇaṁ subhagākaraṁ dubbhagākaraṁ gabbhakaraṁ mōhaṇakaraṁ āhavvaṇiṁ pāgasāsaṇiṁ davvahōmaṁ khattiyavijjaṁ candacariyaṁ sūracariyaṁ sukkacariyaṁ bahassaïcariyaṁ ukkāpāyaṁ disādāhaṁ miyacakkaṁ vāyasaparimaṇḍalaṁ paṁsuvuṭṭhiṁ kēsavuṭṭhiṁ maṁsavuṭṭhiṁ ruhiravuṭṭhiṁ vēyāliṁ addhavēyāliṁ ōsōvaṇiṁ tālugghāḍaṇiṁ sōvāgiṁ sāvariṁ dāmiliṁ kāliṅgi gōriṁ gandhāriṁ ōvataṇiṁ uppataṇiṁ jambhaṇiṁ thambhaṇiṁ lēsaṇiṁ āmayakaraṇiṁ visallakaraṇiṁ pakkamaṇiṁ antaddhāṇiṁ āyamiṇīṁ,...</p>
	      <p>ēvamāiyāō vijjāō annassa hēuṁ paüñjanti pānassa hēuṁ paüñjanti vatthassa hēuṁ paüjanti lēṇassa hēuṁ paüñjanti, sayaṇassa hēuṁ paüñjanti annēsiṁ vā virūvarūvāṇaṁ kāmabhōgāṇa hēuṁ paüñjanti, tēricchaṁ tē vijjaṁ sēvanti, tē anāriyā vippaḍivannā kālamāsē kālaṁ kiccā annayarēsu āsuriēsu kibbisiēsu ṭhāṇēsu uvavattārō bhavanti, tatō vi vippamuccamāṇā bhujjō ēlamūyattāē tamandhayāē paccāyanti.</p>
	    </div>
	    <div type="section" n="663">
	      <p>sē ēgaïō āyahēuṁ vā nāyahēuṁ vā sayanahēuṁ vā, agārahēuṁ vā parivārahēuṁ vā nāyagaṁ vā sahavāsiyaṁ vā nissāē aduvā anugāmiē aduvā uvacaraē aduvā paḍipahiē aduvā sandhicchēyaē aduvā gaṇḍhicchēyaē aduvā ōrabbhiē aduvā sōyariē aduvā vāguriē aduvā sāuṇiē aduvā macchiē aduvā gōdhāyaē aduvā gōvālaē aduvā sōvaṇiē aduvā sōvaṇiyantiē...</p>
	      <p>sē ēgaïō anugāmiyabhāvaṁ paḍisandhāya tamēva hantā chēttā bhēttā lumpaïttā vilumpaïttā uddavaïttā āhāraṁ āhārēti, iti sē mahayā pāvēhiṁ kammēhiṁ attāṇaṁ uvakkhāittā bhavati, sē ēgaïō uvacaragabhāvaṁ paḍisandhāya tamēva uvacariyaṁ hantā chēttā bhēttā lumpaïttā vilumpaïttā uddavaïttā āhāraṁ āhārēi, iti sē mahayā pāvēhiṁ kammēhiṁ attāṇē uvakkhāittā bhavati</p>
	      <p>sē ēgaïō pāḍipahiyabhāvaṁ paḍisandhāya tamēva pāḍipahē ṭhiccā hantā chēttā bhēttā lumpaïttā vilumpaïttā uddavaïttā āhāraṁ āhārēi, iti sē mahayā pāvēhiṁ kammēhiṁ attāṇaṁ uvakkhāittā bhavati, sē ēgaïō sandhicchēdagabhāvaṁ paḍisandhāya tamēva sandhiṁ chēttā bhēttā jāva-iti sē mahayā pāvēhiṁ kammēhiṁ attāṇaṁ uvakkhāittā bhavati </p>
	      <p>sē ēgaïō gaṇṭhicchēdagabhāvaṁ paḍisandhāya tamēva gaṇṭhiṁ chēttā bhēttā jāva iti sē mahayā pāvēhiṁ kammēhiṁ attāṇaṁ uvakkhāittā bhavati, sē ēgaïō ōrabbhiyabhāvaṁ paḍisandhāya urabbhaṁ vā annataraṁ vā tasaṁ pāṇaṁ hantā jāva attāṇaṁ uvakkhāittā bhavati, ēsō abhilāvō savvattha |</p>
	      <p>sē ēgaïō sōyariyabhāvaṁ paḍisandhāya mahisaṁ vā annayaraṁ vā tasaṁ pāṇaṁ jāva uvakkhāittā bhavati, sē ēgaïō vāguriyabhāvaṁ paḍisandhāya miyaṁ vā annayaraṁ vā tasaṁ pāṇaṁ hantā jāva uvakkhāittā bhavati, sē ēgaïō sāuṇiyabhāvaṁ paḍisandhāya saüṇiṁ vā annayaraṁ vā tasaṁ pāṇaṁ hantā jāva uvakkhāittā bhavati </p>
	      <p>sē ēgaïō macchiyabhāvaṁ paḍisandhāya macchaṁ vā annayaraṁ vā tasaṁ pāṇaṁ hantā jāva attāṇaṁ uvakkhāittā bhavati, sē ēgaïō gōghāyagabhāvaṁ paḍisandhāya gōṇaṁ vā annayaraṁ vā tasaṁ pāṇaṁ hantā uvakkhāittā bhavati, sē ēgaïō gōvālabhāvaṁ paḍisaṅghāya tamēva gōvālaṁ vā parijaviya parijaviya hantā jāva uvakkhāittā bhavaï.</p>
	      <p>sē ēgaïō sōvaṇiyabhāvaṁ paḍisandhāya tamēva sunagaṁ vā annayaraṁ vā tasaṁ pāṇaṁ hantā jāva uvakkhāittā bhavaï, sē ēgaïō sōvaṇiyantiyabhāvaṁ paḍisaṅghāya tamēva maṇussaṁ vā annayaraṁ vā tasaṁ pāṇaṁ hantā jāva āhāraṁ āhārēi, iti sē mahayā pāvēhiṁ kammēhiṁ attāṇaṁ uvakkhāittā bhavati.</p>
	    </div>
	    <div type="section" n="664">
	      <p>sē ēgaïō parisāmajjhaō uṭṭhētā ahamēyaṁ haṇāmi tti kaṭṭu tittiraṁ vā vaṭṭagaṁ vā caḍagaṁ vā lāvagaṁ vā kavōyagaṁ vā kaviñjalaṁ vā annayaraṁ vā tasaṁ pāṇaṁ hantā jāva uvakkhāittā bhavati.</p>
	      <p>sē ēgaïō kēṇaï ādānēnaṁ viruddhē samāṇē aduvā khaladānēnaṁ aduvā surāthālaēṇaṁ gāhāvaīṇa vā gāhāvaïputtāṇa vā sayamēva aganikāēṇaṁ sassāiṁ jhāmēi annēṇa vi aganikāēṇaṁ sassāiṁ jhāmāvēi aganikāēṇaṁ sassāiṁ jhāmēntaṁ pi annaṁ samaṇujāṇaï-iti sē mahayā pāvakammēhiṁ attāṇaṁ uvakkhāittā bhavati.</p>
	      <p>sē ēgaïō kēṇaï ādānēnaṁ viruddhē samāṇē aduvā khaladānēnaṁ aduvā surāthālaēṇaṁ gāhāvaīṇaṁ vā gāhāvaïputtāṇa vā uṭṭāṇa vā gōṇāṇa vā ghōḍagāṇa vā gaddabhāṇa vā sayamēva dhūrāō kappēi annēṇa vi kappāvēi kappantaṁ vi annaṁ samaṇujāṇaï, iti sē mahayā pāvakammēhiṁ attāṇaṁ uvakkhāittā bhavati.</p>
	      <p>sē ēgaïō kēṇaï  ādānēnaṁ viruddhē samāṇē aduvā khaladānēnaṁ aduvā surāthālaēṇaṁ gāhāvaīṇa vā gāhāvaïputtāṇa vā uṭṭasālāō vā gōṇasālāō vā ghōḍagasālāō vā gaddabhasālāō vā kaṇṭakabōndiyāē paḍipēhittā sayamēva aganikāēṇaṁ jhāmēi annēṇa vi jhāmāvēi jhāmantaṁ pi annaṁ samaṇujāṇaï, iti sē mahayā bhavati.</p>
	      <p>sē ēgaïō kēṇaï ādānēnaṁ viruddhē samāṇē aduvā khaladānēnaṁ aduvā surāthālaēṇaṁ gāhāvaīṇa vā gāhāvaïputtāṇaṁ kuṇḍalaṁ vā maṇiṁ vā mōttiyaṁ vā sayamēva avaharaï annēṇa vi avaharāvēi avaharantaṁ pi annaṁ samaṇujāṇaï, iti sē mahayā jāva bhavati.</p>
	      <p>sē ēgaïō kēṇaï vi ādānēnaṁ viruddhē samāṇē aduvā khaladānēnaṁ aduvā surāthālaēṇaṁ samaṇāṇaṁ vā māhaṇāṇaṁ vā daṇḍagaṁ vā chattagaṁ vā bhaṇḍagaṁ vā mattagaṁ vā laṭṭhigaṁ vā bhisigaṁ vā cēlagaṁ vā cilimiligaṁ vā cammagaṁ vā cammachēyaṇṇaṁ vā cammakōsiyaṁ vā sayamēva avaïraï jāva samaṇujāṇaï, iti sē mahayā jāva uvakkhāittā bhavati </p>
	      <p>sē ēgaïō nō vitigiñchaï, taṁ gāhāvaīṇa vā gāhāvaïputtāṇa vā sayamēva aganikāēṇaṁ ōsahīō jhāmēi jāva jhāmēntaṁ pi annaṁ samaṇujāṇaï, iti sē mahayā jāva uvakkhāittā bhavati.</p>
	      <p>sē ēgaïō nō vitigiñchaï- taṁ jahā gāhāvaīṇa vā gāhāvaïputtāṇa vā uṭṭhāṇa vā gōṇāṇa vā ghōḍagāṇa vā gaddabhāṇa vā sayamēva ghūrāō kappēi annēṇa vi kappāvēi annaṁ pi kappantaṁ samaṇujāṇaī- iti sē mahayā pāvakammēhiṁ attāṇaṁ uvakkhāittā bhavati,</p>
	      <p>sē ēgaïō nō vitigiñchaï- taṁ jahā — gāhāvaīṇa vā gāhāvaïputtāṇa vā uṭṭasālāō vā jāva gaddabhasālāō vā kaṇṭakabōndiyāē paḍipēhittā sayamēva aganikāēṇaṁ jhāmēi jāva samaṇujāṇaï,</p>
	      <p>sē ēgaïō nō vitigiñchaï- taṁ jahā —gāhāvaīṇa vā gāhāvaïputtāṇa vā kuṇḍalaṁ vā maṇiṁ vā mōttiyaṁ vā sayamēva avaharaï jāva samaṇujāṇaï, sē ēgaïō nō vitigiñchaï-taṁ jahā —samaṇāṇa vā māhaṇāṇa vā chattagaṁ vā daṇḍagaṁ vā jāva cammachēyaṇgaṁ vā sayamēva avaharaï jāva samaṇujāṇaï, iti sē mahayā jāva uvakkhāittā bhavati.</p>
	      <p>sē ēgaïō samaṇaṁ vā māhaṇaṁ vā dissā nānāvihēhiṁ pāvēhiṁ kammēhiṁ attāṇaṁ uvakkhāittā bhavaï, aduvā ṇaṁ accharāē āphālittā bhavaï, aduvā ṇaṁ pharusaṁ vadittā bhavaï, kālēṇa vi sē anupaviṭṭhassa asanaṁ vā pānaṁ vā khāimaṁ vā sāimaṁ vā nō davāvēttā bhavati.</p>
	      <p>jē imē bhavanti- vōṇṇamantā bhārakkantā alasagā vasalagā kivaṇagā samaṇagā pavvayanti tē iṇamēva jīvitaṁ dhijjīviyaṁ sampaḍibūhēnti, nāi tē pāralōiyassa aṭṭhāē kiñci vi silissanti, tē dukkhanti tē sōyanti tē jūranti tē tippanti tē piṭṭanti tē paritappanti tē dukkhaṇa-jūraṇa-sōyaṇa-tippaṇa-piṭṭaṇa-paritappaṇa-vaha-bandhana-parikilēsāō apaḍiviratā bhavanti, tē mahatā ārambhēṇa tē mahatā samārambhēṇa tē mahatā ārambhasamārambhēṇa virūvarūvēhiṁ pāvakamma-kiccēhiṁ urālāiṁ māṇussagāiṁ bhōgabhōgāiṁ bhuñjittārō bhavanti,</p>
	      <p>taṁ jahā — annaṁ annakālē pānaṁ pānakālē vatthaṁ vatthakālē lēṇaṁ lēṇakālē sayanaṁ sayanakālē sapuvvāvaraṁ ca ṇaṁ ṇhāē kayabalikammē kaya-kōuya-maṅgala-pāyacchittē sirasā ṇhāē kaṇṭhēmālakaḍē āviddha maṇi-suvaṇṇē kappiyamālāmaülī paḍibaddhasarīrē vagghāriya-sōṇisuttaga malladāma-kalāvē ahatavattha-parihiē candanōkkhittagāya-sarīrē mahaïmahāliyāē kūḍāgārasālāē mahaïmahālayaṁsi sīhāsanaṁsi itthī gummasamparivuḍē savvarāiēṇaṁ jōiṇā jhiyāyamāṇēṇaṁ mahayā''haya -naṭṭa-gīya-vāiya- tantī-tala-tāla- tuḍiya-ghana-muiṅga-paḍuppavāiya-ravēṇaṁ urālāiṁ mānussāgāiṁ bhōgabhōgāiṁ bhuñjamāṇē viharaï,</p>
	      <p>tassa ṇaṁ ēgamavi āṇavēmāṇassa jāva cattāri pañca janā avuttā cēva abbhuṭṭhēnti, bhaṇaha dēvānuppiyā! kiṁ karēmō? kiṁ āharēmō? kiṁ uvanēmō? kiṁ uvaṭṭhāvēmō? kiṁ mē hiyaïcchiyaṁ? kiṁ bhē āsagassa sayaï? tamēva pāsittā anāriyā ēvaṁ vayanti dēvē khalu ayaṁ purisē, dēvasiṇāē khalu ayaṁ purisē, dēvajīvaṇijjē khalu ayaṁ purisē, annē vi ya ṇaṁ uvajīvanti, tamēva pāsittā āriyā vayanti- abhikkantakūrakammē khalu ayaṁ purisē aïdhūnnē aïyāyarakkhē dāhiṇagāmiē nēraïē kaṇhapakkhiē āgamissāṇaṁ dullabōhiyāē yāvi bhavissaï,...</p>
	      <p>iccētassa ṭhāṇassa uṭṭhitā vēgē abhigijjhanti anuṭṭhittā vēgē abhigijjhanti abhijhañjāurā abhigijjhanti ēsa ṭhāṇē anāriē akēvalē appaḍipuṇṇē anēyāuē asaṁsuddhē asallagattaṇē asiddhimaggē amuttimaggē anivvāṇamaggē anijjāṇamaggē asavvadukkhapahīṇamaggē ēgantamicchē asāhū ēsa khalu paḍhamassa ṭhāṇassa adhammapakkhassa vibhaṅgē ēvamāhiē.</p>
	    </div>
	    <div type="section" n="665">
	      <p>ahāvarē dōccassa ṭhāṇassa dhammapakkhassa vibhaṅgē ēvamāhijjaï, iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā maṇussā bhavanti taṁ jahā —</p>
	      <p>āriyā vēgē anāriyā vēgē uccāgōyā vēgē nīyāgōyā vēgē kāyamantā vēgē hassamantā vēgē suvaṇṇā vēgē duvaṇṇā vēgē surūvā vēgē durūvā vēgē, tēsiṁ ca ṇaṁ khēttavatthūṇi pariggahiyāiṁ bhavanti ēsō ālāvagō jahā pōṇḍarīē tahā nētavvō, tēṇēva abhilāvēṇa jāva savvōvasantā savvattāē parinivvuḍē tti bēmi.</p>
	      <p>ēsa ṭhāṇē āriē kēvalē jāva savva-dukkhappahīṇamaggē ēgantasammē sāhū, dōccassa ṭhāṇassa dhammapakkhassa vibhaṅgē ēvamāhiē.</p>
	    </div>
	    <div type="section" n="666">
	      <p>ahāvarē taccassa ṭhāṇassa mīsagassa vibhaṅgē ēvamāhijjaï, jē imē bhavanti āraṇṇiyā āvasahiyā gāmaniyantiyā kaṇhuīrahassiyā jāva tē taō vippamuccamāṇā bhujjō ēlamūyattāē tamūttāē paccāyanti,</p>
	      <p>ēsa ṭhāṇē anāriē akēvalē asavvadukkhappahīṇamaggē ēgantamicchē asāhū, ēsa khalu taccassa ṭhāṇassa missagassa vibhaṅgē ēvamāhiē.</p>
	    </div>
	    <div type="section" n="667">
	      <p>ahāvarē paḍhamassa ṭhāṇassa adhammapakkhassa vibhaṅgē ēvamāhijjaï - iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā manussā bhavanti gihatthā mahicchā mahārambhā mahāpariggahā adhammiyā adhammāṇuyā adhammiṭṭhā adhammakkhāī adhammapāyajīviṇō adhammapalōiṇō adhammapalajjaṇā adhammasīlasamudācārā adhammēṇa cēva vittiṁ kappēmāṇā viharanti,</p>
	      <p>haṇa chinda bhinda vigattagā lōhiyapāṇī caṇḍā ruddā khuddā sāhassiyā ukkañcana-vañcana-māyā-niyaḍi-kūḍa-kavaḍa-sāi-sampaōgabahulā dussīlā duvvayā duppaḍiyānandā asāhū savvāō pāṇāivāyāō appaḍivirayā jāvajjīvāē savvāō kōhāō jāva micchādaṁsaṇasallāō appaḍivirayā, jāvajjīvāē, savvāō ṇhāṇummaddaṇa- vaṇṇaga- gandha-vilēvaṇa- sadda-pharisa-rasa-rūva-gandha- mallālaṅkārāō appaḍivirayā, jāvajjīvāē savvāō sagaḍa-raha-jāṇa- jugga-gilli-thilli-siyā-sandamāṇiyā-sayaṇāsaṇa - vāhaṇa -bhōga - bhōyaṇa-pavittharavihīō appaḍivirayā jāvajjīvāē savvāō kaya-vikkaya-māsaddhamāsa-rūvaga-saṁvavahārāō appaḍivirayā jāvajjīvāē savvāō hiraṇṇa suvaṇṇa- ghana dhanna maṇi mōttiya saṅkha sila-ppavālāō appaḍivirayā jāvajjīvāē savvāō kūḍatula-kūḍamāṇāō appaḍivirayā jāvajjīvāē.</p>
	      <p>savvāō ārambhasamārambhāō appaḍivirayā jāvajjīvāē savvāō karaṇa-kārāvaṇāō appaḍivirayā jāvajjīvāē savvāō payaṇa-payāvaṇāō appaḍivirayā jāvajjīvāē savvāō kuṭṭaṇa-piṭṭaṇa-tajjaṇa-tāḍana-vaha-bandhaparikilēsāō appaḍivirayā jāvajjīvāē, jē yāvaṇṇē tahappagārā sāvajjā abōhiyā kammantā parapāṇapariyāvaṇakarājē anāriēhiṁ kajjanti tatō appaḍiviriyā jāvajjīvāē.</p>
	      <p>sē jahānāmaē kēi purisē kalama- masūra- tila- mugga- māsa- nipphāva-kulattha- ālisandaga-parimanthaga mādiēhiṁ ayatē kūrē micchādaṇḍaṁ paüñjati, ēvamēva tahappagārē purisajāē tittira-vaṭṭaga-lāvaga-kavōya-kaviñjala-miya -mahisa -varāha -gāha -gōha-kumma-sirīsivāmādiēhiṁ ayantē kūrē micchādaṇḍaṁ paüñjati, jā vi ya sē bāhiriyā parisā bhavaï, taṁ jahā — dāsē i vā pēsē i vā bhayaē i vā bhāillē i vā kammakaraē i vā bhōgapurisē i vā tēsiṁ pi ya ṇaṁ annayaraṁsi ahālahugaṁsi avarāhaṁsi sayamēva garuyaṁ daṇḍaṁ nivvattēi,</p>
	      <p>taṁ jahā —imaṁ daṇḍēha imaṁ muṇḍēha imaṁ tajjēha imaṁ tālēha imaṁ aduyabandhanaṁ karēha imaṁ niyalabandhanaṁ karēha imaṁ haḍḍibandhanaṁ karēha imaṁ cāragabandhanaṁ karēha imaṁ niyala-juyala-saṅkōḍiya-mōḍiyaṁ karēha imaṁ hatthacchinnayaṁ karēha imaṁ pāyachinnayaṁ karēha, imaṁ kaṇṇachinnayaṁ karēha imaṁ nakkachinnayaṁ karēha imaṁ ōṭṭhacchinnayaṁ karēha imaṁ sīsacchinnayaṁ karēha imaṁ muhacchiṇṇayaṁ karēha imaṁ vēyavahitaṁ karēha imaṁ aṅgavahitaṁ karēha imaṁ pakkhāphōḍiyapa karēha imaṁ nayanuppāḍiyaṁ karēha imaṁ daṁsaṇuppāḍiyaṁ karēha imaṁ vasaṇuppāḍiyaṁ karēha imaṁ jibbhuppāḍiyaṁ karēha imaṁ ōlambiyaṁ karēha imaṁ ghasiyaṁ karēha imaṁ ghōliyaṁ karēha imaṁ sūlāiyaṁ karēha imaṁ sūlābhinnayaṁ karēha imaṁ khāravattiyaṁ karēha imaṁ vajjhapattiyaṁ karēha imaṁ sīhapucchiyagaṁ karēha imaṁ vasahapucchiyagaṁ karēha  imaṁ kaḍaggidaḍḍhayaṁ karēha imaṁ kāgaṇimaṁsakhāviyagaṁ karēha  imaṁ bhattapāṇaniruddhagaṁ karēha imaṁ jāvajjīvaṁ vahabandhaṇaṁ karēha imaṁ annatarēṇaṁ asubhēṇaṁ-kumārēṇaṁ mārēha, jāvi ya sē abbhintariyā parisā bhavaï taṁ,</p>
	      <p>māyā i vā piyā i vā bhāyā i vā bhaginī i vā bhajjā i vā puttā i vā dhūyā i vā suṇhā i vā, tēsiṁ pi ya ṇaṁ annayaraṁsi ahālahugaṁsi avarāhaṁsi sayamēva garuyaṁ daṇḍaṁ nivvattēti taṁ jahā — sīōdagaviyaḍaṁsi ucchōlēttā bhavaï jahā mittadōsavattiē jāva ahitē paraṁsi lōgaṁsi, tē dukkhanti sōyanti jūranti tippanti piṭṭanti paritappanti tē dukkhaṇa-sōyaṇa-jūraṇa-tippaṇa-piṭṭaṇa-paritappaṇa-vaha-bandhana-parikilēsāō appaḍivirayā bhavanti,</p>
	      <p>ēvamēva tē itthikāmēhiṁ mucchiyā giddhā gaḍhiyā ajjhōvavannā jāva vāsāiṁ caüpañcamāiṁ chadda samāiṁ vā appayarō vā bhujjayarō vā kālaṁ bhuñjituṁ bhōgabhōgāiṁ pavisuittā vērāyataṇāiṁ sañciṇittā bahūiṁ pāvāiṁ kammāiṁ, ussaṇṇāiṁ sambhārakaḍēṇa kammuṇā- sē jahānāmaē ayagōlē i vā sēlagōlē i vā udagaṁsi pakkhittē samāṇē udaga-talamaïvaïttā ahē dharaṇitalapaïṭṭhāṇē bhavati, ēvāmēva tahappagārē purisajātē vajjabahulē ghūyabahulē paṅkabahulē vērabahulē appattiyabahulē dambhabahulē niyaḍibahulē sāibahulē ayasabahulē ussanna tasapāṇaghātī kālamāsē kālaṁ kiccā gharaṇitalamaïvaïttā ahē naragatalapaïṭṭhāṇē bhavati.</p>
	    </div>
	    <div type="section" n="668">
	      <p>tē ṇaṁ naragā antō vaṭṭā bāhiṁ caüraṁsā ahē khurappasaṇṭhāṇaṁsaṇṭhiyā niccandhagāratamasā vavagaya-gaha-canda-sūra-nakkhatta-jōisappahā mēda-vasā-maṁsa-ruhira-pūya-paḍala-cikkhallalittāṇulēvaṇatalā asuī vīsā paramadubbhigandhā kaṇhā aganivaṇṇābhā kakkhaḍa-phāsā durahiyāsā asubhā naragā asubhā naraēsu vēyaṇāō,...</p>
	      <p>nō cēva ṇaṁ naraēsu nēraïyā niddāyanti vā payalāyanti vā suiṁ vā raïṁ vā dhiiṁ vā maïṁ vā uvalabhantē, tē ṇaṁ tattha ujjalaṁ viulaṁ pagāḍhaṁ kaḍuyaṁ kakkasaṁ caṇḍaṁ dukkhaṁ duggaṁ tivvaṁ durahiyāsaṁ nēraïya-vēyaṇaṁ paccaṇubhavamāṇā viharanti.</p>
	    </div>
	    <div type="section" n="669">
	      <p>sē jahānāmaē rukkhē siyā pavvayaggē jāē mūlē chinnē aggē garuē jaō ninnaṁ jaō visamaṁ jaō duggaṁ taō pavaḍati ēvāmēva tahappagārē purisajātē gabbhāō gabbhaṁ jammāō jammaṁ mārāō māraṁ naragāō naragaṁ dukkhāō dukkhaṁ dāhiṇaṁ gāmiē nēraïē kaṇhapakkhiē āgamissāṇaṁ dullabhabōhiē yāvi bhavaï, ēsa ṭhāṇē anāriē akēvalē  jāva asavvadukkhappahīṇamaggē ēgantamicchē asāhū, paḍhamassa ṭhāṇassa adhammapakkhassa vibhaṅgē ēvamāhiē.</p>
	    </div>
	    <div type="section" n="670">
	      <p>ahāvarē dōccassa ṭhāṇassa dhammapakkhassa vibhaṅgē ēvamāhijjaï-iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā maṇussā bhavanti, taṁ jahā — anārambhā apariggahā dhammiyā dhammāṇugā dhammiṭṭhā jāva dhammēṇa cēva vittiṁ kappēmāṇā viharanti, susīlā suvvayā suppaḍiyānandā susāhū savvāō pāṇāivāyāō paḍivirayā jāvajjīvāē jāva jē yāvannē tahappagārā sāvajjā abōhiyā kammantā parapāṇapariyāvaṇakarā kajjanti taō vipaḍivirayā jāvajjīvāē </p>
	      <p>sē jahānāmaē anagārā bhagavantō iriyāsamiyā bhāsāsamiyā ēsaṇāsamiyā āyāṇa-bhaṇḍa-matta-nikkhēvaṇāsamiyā-uccāra-pāsavaṇa-khēla-siṅghāṇa-jalla pāriṭṭhāvaṇiyāsamiyā manasamiyā vaïsamiyā kāyasamiyā managuttā vayaguttā kāyaguttā guttā guttindiyā guttabambhayārī akōhā amānā amāyā alōbhā santā pasantā uvasantā parinivvuḍā anāsavā agganthā chinnasōyā niruvalēvā kaṁsapāī va mukkatōyā saṅkhō iva nirañjanā jīva iva appaḍihayagaī gaganatalaṁ iva nirālambaṇā vāyuriva appaḍibaddhā sāradasalilaṁ va suddhahiyayā pukkharapattaṁ va niruvalēvā kummō iva guttindiyā vihaga iva vippamukkā khaggavisāṇaṁ va ēgajāyā bhāruṇḍapakkhī va appamattā kuñjarō iva sōṇḍīrā vasabhō iva jāyathāmā sīhō iva duddharisā mandarō iva appakampā sāgarō iva gambhīrā candō iva sōmalēsā surō iva dittatēyā jaccakanagaṁ va jāyarūvā vasundharā iva savvaphāsavisahā suhuyahuyāsaṇō viva tēyasā jalantā,...</p>
	      <p>natthi ṇaṁ tēsiṁ bhagavantāṇaṁ kattha vi paḍibandhē bhavaï, sē paḍibandhē caüvvihē paṇṇattē, taṁ jahā — aṇḍaē i vā pōyaē i vā uggahē i vā paggahē i vā jaṁ ṇaṁ jaṁ ṇaṁ disaṁ icchatiṁ taṁ ṇaṁ- taṁ ṇaṁ disaṁ appaḍibaddhā suībhūyā lahubhūyā appagganthā sañjēmēṇaṁ tavasā appāṇaṁ bhāvēmāṇā viharanti,...</p>
	      <p>tēsiṁ ṇaṁ bhagavantāṇaṁ imā ēyārūvā jāyāmāyāvittī hōtthā, taṁ jahā — caütthē bhattē chaṭṭhē bhattē aṭṭhamē bhattē dasamē bhattē duvālasamē bhattē caüdasamē bhattē addhamāsiē bhattē māsiē bhattē dōmāsiē timāsiē caümmāsiē pañcamāsiē chammāsiē aduttaraṁ ca ṇaṁ ukkhittacaragā nikkhittacaragā ukkhittanikkhittacaragā antacaragā pantacaragā lūhacaragā samudānacaragā saṁsaṭṭhacaragā asasaṇṭṭhacaragā tajjāta saṁsaṭṭhacaragā diṭṭhalābhiyā adiṭṭhalābhiyā puṭṭhalābhiyā apuṭṭhalābhiyā bhikkhalābhiyā abhikkhalābhiyā aṇṇātacaragā uvanihiyā saṅkhādattiyā parimiya-piṇḍavāiyā suddhēsaṇiyā antāhārā pantāhārā arasāhārā virasāhārā lūhāhārā tucchāhārā antajīvī pantajīvī āyambiliyā purimaḍḍhiyā nivvigaïyā amajjamaṁsāsiṇō nō niyāmarasabhōī ṭhāṇāiyā paḍimāṭhāṇāiyā ukkuḍuāsaniyā nēsajjiyā vīrāsaniyā daṇḍāyatiyā laṅgaḍasāiṇō avāuḍā agattayā akaṇḍayā aniṭṭhuhā dhutakēsamaṁsurōmanahā savvagāyapaḍikammavippamukkā ciṭṭhanti.</p>
	      <p>tē ṇaṁ ētēṇaṁ vihārēṇaṁ viharamāṇā bahūiṁ vāsāiṁ sāmaṇṇapariyāgaṁ pāuṇanti pāuṇittā bahu bahu ābāhaṁsi uppannaṁsi vā anuppannaṁsi vā bahūiṁ bhattāiṁ paccakkhanti paccakkhittā bahūiṁ bhattāiṁ anasanāē chēdēnti chēdittā jassaṭṭhāē kīraï naggabhāvē muṇḍabhāvē anhāṇabhāvē  adantavaṇagē achattaē anāvāhaṇaē bhūmisējjā phalagasējjā kaṭṭhasējjā kēsalōē bambhacēravāsē paragharapavēsē laddhāvaladdhē mānāvamānanāō hīlanāō nindanāō khiṁsaṇāō garahaṇāō tajjaṇāō tālaṇāō uccāvayā gāmakaṇḍagā bāvīsaṁ parīsahōvasaggā ahiyāsijjanti tamaṭṭhaṁ ārāhēnti tamaṭṭhaṁ ārāhēttā caramēhiṁ ussasanissāsēhiṁ anantaṁ anuttaraṁ nivvāghāyaṁ nirāvaraṇaṁ kasiṇaṁ paḍipuṇṇaṁ kēvalavaranāṇadaṁsaṇaṁ samuppāḍēnti samuppāḍittā taō pacchā sijjhanti bujjhanti muccanti parinivvāyanti savvadukkhāṇaṁ antaṁ karēnti,</p>
	      <p>ēgaccāē puṇa ēgē bhayantārō bhavanti, avarē puṇa puvvakammāvasēsēṇaṁ kālamāsē kālaṁ kiccā annayarēsu dēvalōēsu dēvattāē uvavattārō bhavanti, taṁ jahā — mahaḍḍhiēsu mahajjuiēsu mahāparakkamēsu mahājasēsu mahabbalēsu mahānubhāvēsu mahāsōkkhēsu, tē ṇaṁ tattha dēvā bhavanti mahaḍḍhiyā mahajjuiyā jāva mahāsōkkhā hāra-virāiya-vacchā kaḍaga-tuḍiya-thambhiya-bhuyā aṅgaya-kuṇḍala-maṭṭhagaṇḍayala-kaṇṇa-pīḍhadhārī vicittahatthābharaṇā vicittamālā-maülimaüḍā kallāṇaga-pavara-vatthaparihiyā kallāṇaga-pavaramallānulēvaṇadharā bhāsurabōndī palambavaṇamāladharā divvēṇaṁ rūvēṇaṁ divvēṇaṁ vaṇṇēṇaṁ divvēṇaṁ gandhēṇaṁ divvēṇaṁ phāsēṇaṁ divvēṇaṁ sandhāēṇaṁ divvēṇaṁ saṇṭhāṇēṇa divvāē iḍḍhīē divvāē juttīē divvāē pabhāē divvāē chāyāē divvāē accīē divvēṇaṁ tēēṇaṁ divvāē lēsāē dasa disāō ujjōvēmāṇā pabhāsēmāṇā gaïkallāṇā ṭhiikallāṇā āgamēsibhaddayā yāvi bhavanti ēsa ṭhāṇē āriē jāva savvadukkhappahīṇamaggē ēgantasammē sāhū, dōccassa ṭhāṇassa dhammapakkhassa vibhaṅgē ēvamāhiē.</p>
	    </div>
	    <div type="section" n="671">
	      <p>ahāvarē taccassa ṭhāṇassa mīsagassa vibhaṅgē ēvamāhijjaï- iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā santēgaïyā manussā bhavanti taṁ jahā — appicchā appārambhā appapariggahā dhammiyā dhammānuyā dhammēṇa cēva vittiṁ kappēmāṇā viharanti susīlā suvvayā suppaḍiyānandā susāhū ēgaccāō pāṇāivāyāō paḍivirayā jāvajjīvāē ēgaccāō appaḍivirayā jāva jē yāvaṇṇē tahappagārā sāvajjā abōhiyā kammantā parapāṇaparitāvaṇakarā kajjanti taō vi ēgaccāō paḍivirayā jāvajjīvāē ēgaccāō appaḍivirayā,...</p>
	      <p>sē jahānāmaē samaṇōvāsagā bhavanti- abhigayajīvājīvā uvaladdha-punna-pāvā-āsava-saṁvara-vēyaṇa-nijjara-kiriya ahigaraṇa-bandhamōkkha kusalā asahējjā dēvāsura-nāga-suvaṇṇa-jakkha-rakkhasa-kinnara-kimpurisa-garula-gandhavva-mahōragāiēhiṁ dēvagaṇēhiṁ nigganthāō pāvayaṇāō anatikkamaṇijjā iṇamēva nigganthiē pāvayaṇē nissaṅkiyā nikkaṅkhiyā nivvatigicchā laddhaṭṭhā gahiyaṭṭhā pucchiyaṭṭhā vinicchiyaṭṭhā abhigayaṭṭhā aṭṭhimiñja-pēmmānurāgarattā ayamāusō! nigganthē-pāvayaṇē aṭṭhaṁ ayaṁ paramaṭaṭṭhaṁ sēsē aṇaṭṭhē, ūsiyaphalihā avaṅguyaduvārā aciyattantēura paragharadārappavēsā cāuddasaṭṭhamuddiṭṭhapuṇṇimāsiṇīsu paḍipuṇṇaṁ pōsahaṁ sammaṁ anupālēmāṇā samaṇē nigganthē phāsuēsaṇijjēṇaṁ asana-pāna-khāima-sāimēṇaṁ vatthaṁ-paḍiggaha-kambala-pāya-puñchaṇēṇaṁ ōsaha-bhēsajjēṇaṁ pīḍha-phalaga-sējjāsanthāraēṇaṁ paḍilābhēmāṇā bahuhiṁ sīlavvaya-guṇa-vēramaṇa-paccakkhāṇa-pōsahōvavāsēhiṁ ahāpariggahiēhiṁ tavō-kammēhiṁ appāṇaṁ bhāvēmāṇā viharanti.</p>
	      <p>tē ṇaṁ ēyārūvēṇaṁ vihārēṇaṁ viharamāṇā bahūiṁ vāsāi samaṇōvāsagapariyāgaṁ pāuṇanti pāuṇittā ābāhaṁsi uppannaṁsi vā anuppannaṁsi vā bahūiṁ bhattāiṁ paccakkhāyanti paccakkhāēttā bahūiṁ bhattāiṁ anasaṇāē chēdēnti chēdittā ālōiya paḍikkantā samāhipattā kālamāsē kālaṁ kiccā annayarēsu dēvalōēsu dēvattāē uvavattārō bhavanti taṁ jahā —</p>
	      <p>mahaḍḍhiēsu mahajjuiēsu jāva mahāsōkkhēsu sēsaṁ tahēva jāva ēsa ṭhāṇē āyariē jāva ēgantasammē sāhū, taccassa ṭhāṇassa mīsagassa vibhaṅgē ēvamāhiē. aviraïṁ paḍucca bālē āhijjaï, viraïṁ paḍucca paṇḍiē āhijjaï, virayāviraïṁ paḍucca bālapaṇḍiē āhijjaï, tattha ṇaṁ jā sā savvaō aviraī ēsaṭṭhāṇē ārambhaṭṭhāṇē anāriē jāva asavvadukkhappahīṇamaggē ēgantamicchē asāhū, tattha ṇaṁ jā sā viraī ēsa ṭṭhāṇē anārambhaṭṭhāṇē āriē jāva savvadukkhappahīṇamaggē ēgantassamē sāhū, tattha ṇaṁ jā sā savvaō virayāviraī ēsa ṭhāṇē ārambhaṇōārambhaṭṭhāṇē ēsa ṭṭhāṇē āriē jāva savvadukkhappahīṇamaggē ēgantasammē sāhū.</p>
	    </div>
	    <div type="section" n="672">
	      <p>ēvāmēva samanugammamāṇā imēhiṁ cēva dōhiṁ ṭhāṇēhiṁ samōyaranti, taṁ jahā — dhammē cēva adhammē cēva, uvasantē cēva anuvasantē cēva, tattha ṇaṁ jē sē paḍhamaṭṭhāṇassa adhammapakkhassa vibhaṅgē ēvamāhiē tattha ṇaṁ imāiṁ tinni tēvaṭṭhāiṁ pāvāduyasayāiṁ bhavantīti makkhāyāiṁ jahā — kiriyāvāīṇaṁ akiriyāvāīṇaṁ annāṇiyavāīṇaṁ vēṇaïyavāīṇaṁ, tē'vi nivvāṇamāhaṁsu tē'vi palimōkkhamāhaṁsu tē'vi lavanti sāvagā! tē'vi lavanti sāvaïttārō.</p>
	    </div>
	    <div type="section" n="673">
	      <p>tē savvē pāvāduyā āigarā dhammāṇaṁ nānāpaṇṇā nānāchandā nānāsīlā nānādiṭṭhī nānārūī nānārambhā nānājjhavasāṇasañjuttā ēgaṁ mahaṁ maṇḍalibandhaṁ kiccā savvē ēgaō ciṭṭhanti. purisē ya sāgaṇiyāṇaṁ iṅgālāṇaṁ pāiṁ bahupaḍipuṇṇaṁ aōmaēṇaṁ saṇḍāsaēṇaṁ gahāya tē savvē pāvāduē āigarē dhammāṇaṁ nānāpaṇṇē nānājjhavasāṇasañjuttē! ēvaṁ vayāsī — hambhō pāvāduyā! āigarā dhammāṇaṁ nānāpaṇṇā jāva nānājjhavasāṇasañjuttā! imaṁ tāva tubbhē sāgaṇiyāṇaṁ iṅgālāṇaṁ pāiṁ bahupaḍipuṇṇaṁ gahāya muhutagaṁ- muhuttagaṁ pāṇiṇā gharēha, nō bahu saṇḍāsagaṁ saṁsāriyaṁ kujjā nō bahu aggithambhaṇiyaṁ kujjā nō bahu sāhammiyavēyāvaḍiyaṁ kujjā nō bahu paramadhammiyavēyāvaḍiyaṁ kujjā ujjuyā niyāgapaḍivannā amāyaṁ kuvvamāṇā pāṇiṁ pasārēhi, iti vuccā sē purisē tēsiṁ pāvāduyāṇa taṁ sāgaṇiyāṇaṁ iṅgālāṇaṁ pāiṁ bahupaḍipunnaṁ aōmaēṇaṁ saṇḍāsaēṇaṁ gahāya pāṇiṁsu nisirati,</p>
	      <p>taē ṇaṁ tē pāvāduyā āigarā dhammāṇaṁ nānāpaṇṇā jāva nānājjhavasāṇasañjuttā pāṇiṁ paḍisāharanti, taē ṇaṁ sē purisē tē savvē pāvāduē āigarē dhammāṇaṁ nānāpaṇṇē jāva nānājjhavasāṇasañjuttā! ēvaṁ vayāsī — hambhō pāvāduyā! āigarā dhammāṇaṁ nānāpaṇṇā jāva nāṇājjhavasāṇasañjuttā! kamhā ṇaṁ tubbhē pāṇiṁ paḍisāharaha? pāṇīṁ nō ḍajjhējjā, daḍḍhē kiṁ bhavissaï? dukkhaṁ, dukkhanti mannamāṇā paḍisāharaha? ēsa tulā ēsa pamāṇē ēsa samōsaraṇē pattēyaṁ tulā pattēyaṁ pamāṇē pattēyaṁ samōsaraṇē, tattha ṇaṁ jē tē samaṇā māhaṇā ēvamāikkhanti jāva ēvaṁ parūvēti-</p>
	      <p>savvē pāṇā jāva savvē sattā hantavvā ajjāvēyavvā paridhētavvā paritāvēyavvā kilāmēyavvā uddavēyavvā, tē āgantu chēyāē tē āgantu bhēyāē tē āgantu jāi-jarā-maraṇa-jōṇi jammaṇa-saṁsāra-punabbhava-gabbhavāsa-bhavapavañca-kalaṅkalībhāgiṇō bhavissanti, tē bahūṇaṁ daṇḍaṇāṇaṁ bahūṇaṁ muṇḍaṇāṇaṁ bahūṇaṁ tajjaṇāṇaṁ bahūṇaṁ tālaṇāṇaṁ bahūṇaṁ andubandhaṇāṇaṁ bahūṇaṁ ghōlaṇāṇaṁ bahūṇaṁ māimaraṇāṇaṁ bahūṇaṁ piimaraṇāṇaṁ bahūṇaṁ bhāimaraṇāṇaṁ bahūṇaṁ bhaginīmaraṇāṇaṁ bahūṇaṁ bhajjāputta-dhūta-suṇhā-maraṇāṇaṁ bahūṇaṁ dāriddāṇaṁ dōhaggāṇaṁ bahūṇaṁ appiyasaṁvāsāṇaṁ bahūṇaṁ piyavippaōgāṇaṁ bahūṇaṁ dukkha-dōmaṇassāṇaṁ ābhāgiṇō bhavissanti anādiyaṁ ca ṇaṁ aṇavayaggaṁ dīhamaddhaṁ cāuranta-saṁsāra-kantāraṁ bhujjō-bhujjō anupariyaṭṭissanti, tē nō sijjhissanti nō bujjhisanti jāva nō savvadukkhāṇamantaṁ karissanti, ēsa tulā ēsa pamāṇē ēsa samōsaraṇē pattēyaṁ tulā pattēyaṁ pamāṇē pattēyaṁ samōsaraṇē,...</p>
	      <p>tattha ṇaṁ jē tē samaṇamāhaṇā ēvamāikkhanti jāva paruvēnti- savvē pāṇā savvē bhūyā savvē jīvā savvē sattā na hantavvā na ajjāvēyavvā na paridhētavvā na paritāvēyavvā na kilāmēyavvā na uddavēyavvā tē nō āgantu chēyāē tē nō āgantu bhēyāē tē nō āgantu jāi-jarā-maraṇa-jōṇi-jammaṇa-saṁsāra-punabbhava-gabbhavāsa-bhavapavañca-kalaṅkalībhāgiṇō bhavissanti, tē nō bahūṇaṁ daṇḍaṇāṇaṁ nō bahūṇaṁ muṇḍaṇāṇaṁ jāva nō bahūṇaṁ dukkha-dōmaṇassāṇaṁ nō bhāgiṇō bhavissanti, anāiyaṁ ca ṇaṁ anavayaggaṁ dīhamaddaṁ cāuranta-saṁsāra-kantāraṁ bhujjō-bhujjō nō anupariyaṭṭissanti tē sijjhissanti jāva savvadukkhāṇaṁ antaṁ karissanti.</p>
	    </div>
	    <div type="section" n="674">
	      <p>iccētēhiṁ bārasahiṁ kirayāṭhāṇēhiṁ vaṭṭamāṇā jīvā nō sijjhiṁsu nō bujjhiṁsu nō mucciṁsu nō parinivvāiṁsu nō savvadukkhāṇaṁ antaṁ karēsuṁ vā nō karēnti vā nō karissanti vā, ēyaṁsi cēva tērasamē kiriyāṭhāṇē vaṭṭamāṇā jīvā sijjhiṁsu bujjhiṁsu muccisuṁ parinivvāiṁsu savvadukkhāṇaṁ antaṁ karēsuṁ vā karēnti vā karissanti vā. ēvaṁ sē bhikkhū āyaṭṭhī āyahiē āyaguttē āyajōgī āyaparakkamē āyarakkhiē āyānukampaē āyanipphēḍaē āyāṇamēva paḍisāharējjāsi.</p>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="3">
	  <head>āhārapariṇṇā</head>
	  <div type="uddēsō" n="1">
	    <div type="section" n="675">
	      <p>suyaṁ mē āusaṁ! tēṇaṁ bhagavayā ēvamakkhāyaṁ- iha khalu āhārapariṇṇā nāmajjhayaṇē, tassa ṇaṁ ayamaṭṭhē, iha khalu pāīṇaṁ vā paḍīṇaṁ vā udīṇaṁ vā dāhiṇaṁ vā savvaō savvāvanti ca ṇaṁ lōgaṁsi cattāri bīyakāyā ēvamāhijjanti, taṁ jahā —</p>
	      <p>aggabīyā mūlabīyā pōrabīyā khandhabīyā, tēsiṁ ca ṇaṁ ahābīēṇaṁ ahāvagāsēṇaṁ ihēgaïyā sattā puḍhavijōṇiyā puṭhavisambhavā puḍhavivukkamā tajjōṇiyā tassambhavā taduvakkamā kammōvagā kammaniyāṇēṇaṁ tatthavukkamā nānāviha-jōṇiyāsu puḍhavīsu rūkkhattāē viuṭṭanti,...</p>
	      <p>tē jīvā tāsiṁ nānāvihajōṇiyāṇaṁ puḍhavīṇaṁ sinēhamāhārēnti, tē jīvā āhārēnti puḍhavisarīraṁ āusarīraṁ tēusarīraṁ vāusarīraṁ vaṇassaïsarīraṁ, nānāvihāṇaṁ tasathāvarāṇaṁ pāṇāṇaṁ sarīraṁ acittaṁ kuvvanti parividdhatthaṁ taṁ sarīraṁ puvvāhāriyaṁ tayāhāriyaṁ vipariṇayaṁ sārūviyakaḍaṁ santaṁ,</p>
	      <p>avarē vi ya ṇaṁ tēsiṁ puḍhavijōṇiyāṇaṁ rūkkhāṇaṁ sarīrā nānāvaṇṇā nānāgandhā nānārasā nānā phāsā nānā-saṇṭhāṇasaṇṭhiyā nānāvihasarīrapōggalaviuvviyā tē jīvā kammōvavaṇṇagā bhavanti tti makkhāyaṁ</p>
	    </div>
	    <div type="section" n="676">
	      <p>ahāvaraṁ purakkhāyaṁ- ihēgaïyā sattā rukkhajōṇiyā rukkhasambhavā rukkhavukkamā tajjōṇiyā tassambhavā taduvakkamā kammōvagā kammaniyāṇēṇaṁ tatthavukkamā puḍhavijōṇiēhiṁ rukkhēhiṁ rukkhattāē viuṭṭanti, tē jīvā tēsiṁ puḍhavijōṇiyāṇaṁ rukkhāṇaṁ sinēhamāhārēnti,</p>
	      <p>tē jīvā āhārēnti puḍhavisarīraṁ āusarīraṁ tēusarīraṁ vāusarīraṁ vaṇassaïsarīraṁ parividdhatthaṁ taṁ sarīraṁ puvvāhāriyaṁ tayāhāriyaṁ vipariṇayaṁ sārūvikaḍaṁ santaṁ,</p>
	      <p>avarē vi ya ṇaṁ tēsiṁ rukkhajōṇiyāṇaṁ rukkhāṇaṁ sarīrā nānāvaṇṇā nānāgandhā nānārasā nānāphāsā nānāsaṇṭhāṇasaṇṭhiyā nānāvihasarīrapōggalaviuvviyā tē jīvā kammōvavannagā bhavanti tti makkhāyaṁ</p>
	    </div>
	    <div type="section" n="677">
	      <p>ahāvara purakkhāyaṁ- ihēgaïyā sattā rukkhajōṇiyā rukkhasambhavā rukkhavukkamā tajjōṇiyā tassambhavā taduvakkamā kammōvagā kammaniyāṇēṇaṁ tatthavukkamā rukkhajōṇiēsu rukkhattāē viuṭṭanti, tē jīvā tēsiṁ rukkhajōṇiyāṇaṁ rukkhāṇaṁ sinēhamāhārēnti,</p>
	      <p>tē jīvā āhārēnti puḍhavisarīraṁ āusarīraṁ tēusarīraṁ vāusarīraṁ vaṇassaïsarīraṁ tasathāvarāṇaṁ pāṇāṇaṁ sarīraṁ acittaṁ kuvvanti parividdhatthaṁ taṁ sarīraṁ puvvāhāriyaṁ tayāhāriyaṁ vipariṇāmiyaṁ sārūvikaḍaṁ santaṁ,</p>
	      <p>avarē vi ya ṇaṁ tēsiṁ rukkhajōṇiyāṇa rukkhāṇaṁ sarīrā nānāvaṇṇā nānāgandhā nānārasā nānāphāsā nānāsaṇṭhāṇa-saṇṭhiyā nānāviha-sarīrapōggalaviuvviyā tē jīvā kammōvavannagā bhavanti tti makkhāyaṁ.</p>
	    </div>
	    <div type="section" n="678">
	      <p>ahāvaraṁ purakkhāyaṁ- ihēgaïyā sattā rukkhajōṇiyā rukkhasambhavā rukkhavukkamā tajjōṇiyā tassambhavā taduvakkamā kammōvagā kammaniyāṇēṇaṁ tatthavukkamā rukkhajōṇiēsu rukkhēsu mūlattāē kandattāē khandhattāē tayattāē sālattāē pavālattāē pattattāē pupphattāē phalattāē bīyattāē viuṭṭanti, tē jīvā tēsiṁ rukkhajōṇiyāṇaṁ rukkhāṇaṁ sinēhamāhārēnti.</p>
	      <p>tē jīvā āhārētiṁ puḍhavisarīraṁ āusarīraṁ tēusarīraṁ vāusarīraṁ vaṇassaïsarīraṁ nānāvihāṇaṁ tasathāvarāṇaṁ pāṇāṇaṁ sarīraṁ acittaṁ kuvvanti parividdhatthaṁ taṁ sarīragaṁ jāva sārūvikaḍaṁ santaṁ.</p>
	      <p>avarē vi ya ṇaṁ tēsiṁ rukkhajōṇiyāṇaṁ mūlāṇaṁ kandāṇaṁ khandhāṇaṁ tayāṇaṁ sālāṇaṁ pavālāṇaṁ jāva bīyāṇaṁ sarīrā nānāvaṇṇā nānāgandhā jāva nānāvihasarīrapōggalaviuvviyā tē jīvā kammōvavannagā bhavanti tti makkhāyaṁ.</p>
	    </div>
	    <div type="section" n="679">
	      <p>ahāvaraṁ purakkhāyaṁ-ihēgaïyā sattā rukkhajōṇiyā rukkhasambhavā rukkhavukkamā tajjōṇiyā tassambhavā taduvakkamā kammōvavannagā kammaniyāṇēṇaṁ tatthavukkamā rukkhajōṇiēhiṁ rukkhēhiṁ ajjhārōhattāē viuṭṭanti, tē jīvā tēsiṁ rukkhajōṇiyāṇaṁ rukkhāṇaṁ sinēhamāhārēnti-</p>
	      <p>tē jīvā āhārētiṁ puḍhavisarīraṁ jāva sārūvikaḍaṁ santaṁ, avarē vi ya ṇaṁ tēsiṁ rukkha-jōṇiyāṇaṁ ajjhārōhāṇaṁ sarīrā nānāvaṇṇā jāva makkhāyaṁ.</p>
	    </div>
	    <div type="section" n="680">
	      <p>ahāvaraṁ purakkhāyaṁ- ihēgaïyā sattā ajjhārōhajōṇiyā ajjhārōhasambhavā jāva kammaniyāṇēṇaṁ tatthavukkamā rukkhajōṇiēsu ajjhārōhēsu ajjhārōhattāē viuṭṭanti, tē jīvā tēsiṁ rukkhajōṇiyāṇaṁ ajjhārōhāṇaṁ sinēhamāhārēnti-</p>
	      <p>tē jīvā āhārēnti puḍhavisarīraṁ jāva  sārūvikaḍaṁ santaṁ, avarē vi ya ṇaṁ tēsiṁ ajjhārōhajōṇiyāṇaṁ ajjhārōhāṇaṁ sarīrā nānāvaṇṇā jāva tti makkhāyaṁ.</p>
	    </div>
	    <div type="section" n="681">
	      <p>ahāvaraṁ purakkhāyaṁ - ihēgatiyā sattā ajjhārōhajōṇiyā ajjhārōhasambhavā jāva kammaniyāṇēṇaṁ tatthavukkamā ajjhārōhajōṇiēsu ajjhārōhēsu ajjhārōhattāē viuṭṭanti, tē jīvā tēsiṁ ajjhārōha-jōṇiyāṇaṁ ajjhārōhāṇaṁ sinēhamāhārētiṁ-</p>
	      <p>tē jīvā āhārēnti puḍhavisarīraṁ āusarīraṁ jāva sārūvikaḍaṁ santaṁ, avarē'vi ya ṇaṁ tēsiṁ ajjhārōhajōṇiyāṇaṁ ajjhārōhāṇaṁ sarīrā nānāvaṇṇā jāva makkhāyaṁ.</p>
	    </div>
	    <div type="section" n="682">
	      <p>ahāvaraṁ purakkhāyaṁ-ihēgaïyā sattā ajjhārōhajōṇiyā ajjhārōhasambhavā jāva kammaniyāṇēṇaṁ tatthavukkamā ajjhārōhajōṇiēsu ajjhārōhēsu mūlattāē jāva bīyattāē viuṭṭanti,</p>
	      <p>tē jīvā tēsiṁ ajjhārōhajōṇiyāṇaṁ ajjhārōhāṇaṁ sinēhamāhārēnti  jāva avarē'vi ya ṇaṁ tēsiṁ ajjhārōhajōṇiyāṇaṁ mūlāṇaṁ jāva bīyāṇaṁ sarīrā nānāvaṇṇā jāva makkhāyaṁ.</p>
	    </div>
	    <div type="section" n="683">
	      <p>ahāvaraṁ purakkhāyaṁ- ihēgaïyā sattā puḍhavijōṇiyā puḍhavisambhavā puḍhavivakkamā jāva nānāvihajōṇiyāsu puḍhavīsu taṇattāē viuṭṭanti, tē jīvā tēsiṁ nānāvihajōṇiyāṇaṁ puḍhavīṇaṁ sinēhamāhārēnti jāva tē jīvā kammōvavannagā bhavanti tti makkhāyaṁ.</p>
	    </div>
	    <div type="section" n="684">
	      <p>ēvaṁ puḍhavijōṇiēsu taṇēsu taṇattāē viuṭṭanti, jāva makkhāyaṁ.</p>
	    </div>
	    <div type="section" n="685">
	      <p>ēvaṁ taṇajōṇiēsu taṇēsu taṇattāē viuṭṭanti, taṇajōṇiyaṁ taṇasarīraṁ ca āhārēnti jāva ēvamakkhāyaṁ.</p>
	      <p>ēvaṁ ōsahīṇavi cattāri ālāvagā.</p>
	      <p>ēvaṁ hariyāṇavi cattāri ālāvagā.</p>
	    </div>
	    <div type="section" n="686">
	      <p>ahāvaraṁ purakkhāyaṁ- ihēgaïyā sattā puḍhavijōṇiyā puḍhavisambhavā jāva kammaniyāṇēṇaṁ tatthavukkamā nānāvihajōṇiyāsu puḍhavīsu āyattāē vāyattāē kāyattāē kuhaṇattāē kundakattāē uvvēhaniyattāē </p>
	      <p>nivvēhaniyattāē sachattāē chattagattāē vāsāniyattāē kūrattāē viuṭṭanti, tē jīvā tāsiṁ nānāvihajōṇiyāṇaṁ puḍhavīṇaṁ sinēhamāhārēnti- </p>
	      <p>tē jīvā āhārēnti puḍhavisarīraṁ jāva santaṁ, avarē'vi ya ṇaṁ tēsiṁ puḍhavijōṇiyāṇaṁ āyattāṇaṁ jāva kūrāṇaṁ sarīrā nānāvaṇṇā jāva makkhāyaṁ, ēkkō cēva ālāvagō jahā puḍhavijōṇiyāṇaṁ rukkhāṇaṁ cattāri gamā, ajjhāruhāṇa vi tahēva, taṇāṇaṁ ōsahīṇaṁ hariyāṇaṁ cattāri ālāvagā, bhāṇiyavvā ēkkēkkē.</p>
	      <p>ahāvarē purakkhāyaṁ ihēgatiyā sattā udagajōṇiyā udagasambhavā jāva kammaniyāṇēṇaṁ tatthavukkamā nānāvihajōṇaïēsu udaēsu udagattāē avagattāē panagattāē sēvālattāē kalambugattāē haḍatāē kasērugattāē kacchabhāṇiyattāē uppalattāē paümattāē kumuyattāē nalinattāē subhagattāē sōgandhiyattāē pōṇḍarīyamahāpōṇḍarīyattāē sayapattatāē sahassapattatāē ēvaṁ kalhārakōṅkaṇayattāē aravindattāē nāmarasattāē bhisabhisamuṇālapukkhalattāē pukkhalacchimagattāē viuṭṭanti,</p>
	      <p>tē jīvā tēsiṁ nānāvihajōṇiyāṇaṁ udagāṇaṁ sinēhamāhārēnti, tē jīvā āhārēnti puḍhavīsarīraṁ jāva santaṁ, avarē'vi ya ṇaṁ tēsiṁ udaga jōṇiyāṇaṁ udagāṇaṁ jāva pukkhalacchibhagāṇaṁ sarīrā nānāvaṇṇā jāva makkhāyaṁ, ēgō cēva ālāvagō. sēsā tinnī natthi.</p>
	      <p>ahāvaraṁ purakkhāyaṁ- ihēgaïyā sattā udagajōṇiyā udagasambhavā jāva kammaniyāṇēṇaṁ tattha- vukkamā nānāvihajōṇiēsu udaēsu rukkhattāē viuṭṭanti, tē jīvā tēsiṁ nānāvihajōṇiyāṇaṁ udagāṇaṁ sinēhamāhārēnti- tē jīvā āhārēnti puḍhavisarīraṁ jāva santaṁ, avarē'vi ya ṇaṁ tēsiṁ udagajōṇiyāṇaṁ rukkhāṇaṁ sarīrā nānāvaṇṇā jāva makkhāyaṁ.</p>
	    </div>
	    <div type="section" n="687">
	      <p>ahāvaraṁ purakkhāyaṁ ihēgatiyā sattā tēsiṁ cēva puḍhavījōṇiēhiṁ rukkhēhiṁ rukkhajōṇiēhiṁ rukkhēhiṁ rukkhajōṇiēhiṁ mūlēhiṁ jāva bīēhiṁ rukkhajōṇiēhiṁ ajjhārōhēhiṁ ajjhārōhajōṇaïēhiṁ ajjhāruhēhiṁ ajjhārōhajōṇiēhiṁ mūlēhiṁ jāva bīēhiṁ, puḍhavījōṇiēhiṁ taṇēhiṁ taṇajōṇiēhiṁ mūlēhiṁ jāva bīēhiṁ, puḍhavī jōṇiēhiṁ taṇēhiṁ taṇajōṇiēhiṁ mūlēhiṁ jāva bīēhiṁ ēvaṁ ōsahīhivi tinni ālāvagā. ēvaṁ hariēhivi tinni ālāvagā.</p>
	      <p>puḍhavījōṇiēhi vi āēhiṁ kāēhiṁ jāva kūrēhiṁ udagajōṇiēhiṁ rukkhēhiṁ rukkhajōṇaïēhiṁ rukkhēhiṁ rukkhajōṇiēhiṁ mūlēhiṁ jāva bīēhiṁ ēvaṁ ajjhāruhēhiṁvi tinni taṇēhimpi tinni ālāvagā, ōsahīhimpi tinni, hariēhimpi tinni, udagajōṇiēhiṁ udaēhiṁ avaēhiṁ jāva pukkhalacchibhaēhiṁ tasapāṇattāē viuṭṭanti| </p>
	      <p>tē jīvā tēsiṁ puḍhavījōṇiyāṇaṁ udagajōṇiyāṇaṁ rukkhajōṇiyāṇaṁ ajjhārōhajōṇiyāṇaṁ taṇajōṇiyāṇaṁ ōsahījōṇiyāṇaṁ hariyajōṇiyāṇaṁ rukkhāṇaṁ ajjhāruhāṇaṁ taṇāṇaṁ ōsahīṇaṁ hariyāṇaṁ mūlāṇaṁ jāva bīyāṇaṁ āyāṇaṁ kāyāṇaṁ jāva kuravāṇaṁ udagāṇaṁ avagāṇaṁ jāva pukkhalacchibhagāṇaṁ sinēhamāhārēnti.</p>
	      <p>tē jīvā āhārēnti puḍhavīsarīraṁ jāva santaṁ, avarē'vi ya ṇaṁ tēsiṁ rukkhajōṇiyāṇaṁ ajjhārōhajōṇiyāṇaṁ taṇajōṇiyāṇaṁ ōsahijōṇiyāṇaṁ hariyajōṇiyāṇaṁ mūlajōṇiyāṇaṁ kandajōṇiyāṇaṁ jāva bīyajōṇiyāṇaṁ āyajōṇiyāṇaṁ kāyajōṇiyāṇaṁ jāva kūrajōṇiyāṇaṁ udagajōṇiyāṇaṁ avagajōṇiyāṇaṁ jāva pukkhalacchibhagajōṇiyāṇaṁ tasapāṇāṇaṁ sarīrā nānāvaṇṇā jāva makkhāyaṁ.</p>
	    </div>
	    <div type="section" n="688">
	      <p>ahāvaraṁ purakkhāyaṁ nānāvihāṇaṁ manussāṇaṁ taṁ jahā — kammabhūmagāṇaṁ akammabhūmagāṇaṁ antaradīvagāṇaṁ āriyāṇaṁ milakkhūṇaṁ tēsiṁ  ca ṇaṁ ahābīēṇaṁ ahāvagāsēṇaṁ itthīē purisassa ya kammakaḍāē jōṇiē ēttha ṇaṁ mēhuṇavattiyāē nāmaṁ sañjōgē samuppajjaï tē duhaō vi sinēhaṁ sañciṇanti, tattha ṇaṁ jīvā itthittāē purisattāē napuṁsagattāē viuṭṭanti,</p>
	      <p>tē jīvā māuōyaṁ piusukkaṁ tadubhaya-saṁsaṭṭhaṁ kalusaṁ kibbisaṁ tappaḍhamayāē āhāramāhārēnti, taō pacchā jaṁ sē māyā nānāvihāō rasavihīō āhāramāhārēnti taō ēgadēsēṇaṁ ōyamāhārēnti ānupuvvēṇaṁ vuḍḍhā palipāgamaṇupavaṇṇā taō kāyāō abhinivaṭṭamāṇā itthiṁ vēgayā janayanti purisaṁ vēgayā janayanti napuṁsagaṁ vēgayā janayanti </p>
	      <p>tē jīvā ḍaharā samāṇā māukkhīraṁ sappiṁ āhārēnti ānupuvvēṇaṁ vuḍḍhā ōyaṇaṁ kummāsaṁ tasathāvarē ya pāṇē, tē jīvā āhārēnti puḍhavisarīraṁ jāva sāruvikaḍaṁ santaṁ, avarē'vi ya ṇaṁ tēsiṁ nānāvihāṇaṁ manussāgāṇaṁ kammabhūmagāṇaṁ akammabhūmagāṇaṁ antaraddīvagāṇaṁ āriyāṇaṁ milakkhūṇaṁ sarīrā nānāvaṇṇā jāva bhavanti tti makkhāyaṁ.</p>
	    </div>
	    <div type="section" n="689">
	      <p>ahāvaraṁ purakkhāyaṁ nānāvihāṇaṁ jalacarāṇaṁ pañcidiya tirikkhajōṇiyāṇaṁ taṁ jahā — macchāṇaṁ jāva suṁsumārāṇaṁ tēsiṁ ca ṇaṁ ahābīēṇaṁ ahāvagāsēṇaṁ itthīē purisassa ya kamma kaḍāē tahēva jāva ēgadēsēṇaṁ ōyamāhārēnti ānupuvvēṇaṁ vuḍḍhā palipāgamanupavaṇṇā taō kāyāō abhinivaṭṭamāṇā aṇḍaṁ vēgayā janayanti pōyaṁ vēgayā janayanti, sē aṇḍē ubbhijjamāṇē itthiṁ vēgayā janayanti purisaṁ vēgayā janayanti napuṁsagaṁ vēgayā janayanti, tē jīvā ḍaharā samāṇā āusiṇēhamāhārēnti anupuvvēṇaṁ vuḍḍhā vaṇassaïkāyaṁ tasathāvarē ya pāṇē, tē jīvā āhārēnti puḍhavisarīraṁ jāva santaṁ, avarē'vi ya ṇaṁ tēsiṁ nānāvihāṇaṁ jalacarapañcidiya-tirikkhajōṇiyāṇaṁ macchāṇaṁ jāva suṁsumārāṇaṁ sarīrā nānāvaṇṇā jāva makkhāyaṁ </p>
	      <p>ahāvaraṁ purakkhāyaṁ- nānāvihāṇaṁ caüppayathalayara pañcidiya tirikkhajōṇiyāṇaṁ, taṁ jahā — ēgakhurāṇaṁ dukhurāṇaṁ gaṇḍīpadāṇaṁ saṇapphayāṇaṁ, tēsiṁ ca ṇaṁ ahābīēṇaṁ ahāvagāsēṇaṁ itthīē purisassa ya kamma jāva mēhuṇavattiē nāmaṁ sañjōgē samuppajjaï, tē duhaō vi sinēhaṁ sañciṇanti, tattha ṇaṁ jīvā itthittāē purisattāē napuṁsagattāē jāva viuṭṭanti tē jīvā māōuyaṁ piusukkaṁ ēvaṁ jahā maṇussāṇaṁ itthiṁ vēgayā janayanti purisaṁ vēgayā janayanti napuṁsagaṁ vēgayā janayanti, tē jīvā ḍaharā samāṇā māukkhīraṁ sappiṁ āhārēnti ānupuvvēṇaṁ vuḍḍhā vaṇassaïkāyaṁ tasathāvarē ya pāṇē, tē jīvā āhārēnti puḍhavisarīraṁ jāva santaṁ, avarē vi ya ṇaṁ tēsiṁ nānāvihāṇaṁ caüppayathalacara pañcidiyatirikkhajōṇiyāṇaṁ ēgakhurāṇaṁ dukhurāṇaṁ gaṇḍīpadāṇaṁ saṇapphayāṇaṁ sarīrā nānāvaṇṇā jāva makkhāyaṁ.</p>
	      <p>ahāvaraṁ purakkhāyaṁ nānāvihāṇaṁ uraparisappa thalayara pañcindiyatirikkhajōṇiyāṇaṁ, taṁ jahā ahīṇaṁ ayagarāṇaṁ āsāliyāṇaṁ mahōragāṇaṁ, tēsiṁ ca ṇaṁ ahābīēṇaṁ ahāvagāsēṇaṁ itthīē purisassa jāva ēttha ṇaṁ mēhuṇavattiyāē0 ēvaṁ taṁ cēva, nāṇattaṁ aṇḍaṁ vēgayā janayanti pōyaṁ vēgayā janayanti, sē aṇḍē ubbhijjamāṇē itthiṁ vēgayā janayanti purisaṁ vēgayā janayanti napuṁsagaṁ vēgayā janayanti, tē jīvā ḍaharā samāṇā vāukāyamāhārēnti ānupuvvēṇaṁ vuḍḍhā vaṇassaïkāyaṁ tasathāvarē ya pāṇē, tē jīvā āhārēnti puḍhavisarīraṁ jāva santaṁ, avarē vi ya ṇaṁ tēsiṁ nānāvihāṇaṁ uraparisappa thalacara pañcidiyatirikkhajōṇiyāṇaṁ ahīṇaṁ jāva mahōragāṇaṁ sarīrā nānāvaṇṇā nānāgandhā jāva makkhāyaṁ.</p>
	      <p>ahāvaraṁ purakkhāyaṁ nānāvihāṇaṁ bhuyaparisappa thalacarapañcidiya tirikkhajōṇiyāṇaṁ taṁ jahā gōhāṇaṁ naülāṇaṁ sīhāṇaṁ saraḍāṇaṁ sallāṇaṁ saravāṇaṁ kharāṇaṁ gharakōiliyāṇaṁ vissambharāṇaṁ mūsagāṇaṁ maṅgusāṇaṁ payalāiyāṇaṁ birāliyāṇaṁ jōhāṇaṁ cāuppāiyāṇaṁ, tēsiṁ ca ṇaṁ ahābīēṇaṁ ahāvagāsēṇaṁ itthīē purisassa ya jahā uraparisappāṇaṁ tahā bhāṇiyavvaṁ, jāva sārūvikaḍaṁ santaṁ, avarē'vi ya ṇaṁ tēsiṁ nānāvihāṇaṁ bhuyaparisappa thalacara pañcidiya tirikkhajōṇiyāṇaṁ taṁ jahā — gōhāṇaṁ jāva makkhāyaṁ.</p>
	      <p>ahāvaraṁ purakkhāyaṁ nānāvihāṇaṁ khahacara pañcidiya tirikkhajōṇiyāṇaṁ taṁ jahā — cammapakkhīṇaṁ lōmapakkhīṇaṁ samuggapakkhīṇaṁ vitatapakkhīṇaṁ tēsiṁ ca ṇaṁ ahābīēṇaṁ ahāvagāsēṇaṁ itthīē jahā uraparisappāṇaṁ, nāṇattaṁ tē jīvā ḍaharā samāṇā māugāttasiṇēhamāhārēnti ānupuvvēṇaṁ vuḍḍhā vaṇassatikāyaṁ tasathāvarē ya pāṇē, tē jīvā āhārēnti puḍhavisarīraṁ jāva santaṁ, avarē'vi ya ṇaṁ tēsiṁ nānāvihāṇaṁ khahacara pañcidiya tirikkhajōṇiyāṇaṁ cammapakkhīṇaṁ jāva makkhāyaṁ.</p>
	    </div>
	    <div type="section" n="690">
	      <p>ahāvaraṁ purakkhāyaṁ- ihēgaïyā sattā nānāvihajōṇiyā nānāvihasambhavā nānāvihavukkamā tajjōṇiyā tassambhavā taduvakkamā kammōvagā kammaniyāṇēṇaṁ tatthavukkamā nānāvihāṇaṁ tasathāvarāṇaṁ pōggalāṇaṁ sarīrēsu vā sacittēsu vā acittēsu vā anusūyattāē viuṭṭanti,</p>
	      <p>tē jīvā tēsiṁ nānāvihāṇaṁ tasathāvarāṇaṁ pāṇāṇaṁ sinēhamāhārēnti, tē jīvā āhārēnti puḍhavisarīraṁ jāva santaṁ, avarē' vi ya ṇaṁ tēsiṁ tasathāvarajōṇiyāṇaṁ anusūyagāṇaṁ sarīrā nānāvaṇṇā jāva makkhāyaṁ. ēvaṁ durūvasambhavattāē. ēvaṁ khuradugattāē.</p>
	    </div>
	    <div type="section" n="691">
	      <p>ahāvaraṁ purakkhāyaṁ- ihēgaïyā sattā nānāvihajōṇiyā jāva kammaniyāṇēṇaṁ tatthavukkamā nānāvihāṇaṁ tasathāvarāṇaṁ pāṇāṇaṁ sarīrēsu sacittēsu vā acittēsu vā taṁ sarīragaṁ vāyasaṁsiddhaṁ vā vāyasaṅgahiyaṁ vā vāyapariggahiyaṁ uḍḍhaṁvāēsu uḍḍhambhāgī bhavaï ahōvāēsu ahēbhāgī bhavaï tiriyavāēsu tiriyabhāgī bhavaï, taṁ jahā —</p>
	      <p>ōsā himaē mahiyā karaē harataṇuē suddhōdaē, tē jīvā tēsiṁ nānāvihāṇaṁ tasathāvarāṇaṁ pāṇāṇaṁ sinēhamāhārēnti, tē jīvā āhārēnti puḍhavisarīraṁ jāva santaṁ, avarē'vi ya ṇaṁ tēsiṁ tasathāvarajōṇiyāṇaṁ ōsāṇaṁ jāva suddhōdagāṇaṁ sarīrā nānāvaṇṇā jāva makkhāyaṁ.</p>
	      <p>ahāvaraṁ purakkhāyaṁ- ihēgaïyā sattā udagajōṇiyā udagaṁsambhavā jāva kammaniyāṇēṇaṁ tatthavukkamā tasathāvarajōṇiēsu udaēsu udagattāē viuṭṭanti, tē jīvā tēsiṁ tasathāvarajōṇiyāṇaṁ udagāṇaṁ sinēhamāhārēnti, tē jīvā āhārēnti puḍhavisarīraṁ jāva santaṁ, avarē'vi ya ṇaṁ tēsiṁ udagajōṇiyāṇaṁ udagāṇaṁ sarīrā nānāvaṇṇā jāva makkhāyaṁ.</p>
	      <p>ahāvaraṁ purakkhāyaṁ- ihēgaïyā sattā udagajōṇiyā jāva kammaniyāṇēṇaṁ tatthavukkamā udagajōṇiēsu udaēsu tasapāṇattāē viuṭṭanti, tē jīvā tēsiṁ udagajōṇiyāṇaṁ udagāṇaṁ sinēhamāhārēnti, tē jīvā āhārēnti puḍhavisarīraṁ jāva santaṁ, avarē'vi ya ṇaṁ tēsiṁ udagajōṇiyāṇaṁ tasapāṇāṇaṁ sarīrā nānāvaṇṇā jāva makkhāyaṁ.</p>
	      <p>ahāvaraṁ purakkhāyaṁ ihēgaïyā sattā nānāvihajōṇiyā jāva kammaniyāṇēṇaṁ tatthavukkamā nānāvihāṇaṁ tasathāvarāṇaṁ pāṇāṇaṁ sarīrēsu sacittēsu vā acittēsu vā aganikāyattāē viuṭṭanti, tē jīvā tēsiṁ nānā vihāṇaṁ tasathāvarāṇaṁ pāṇāṇaṁ siṇēhamāhārēnti, tē jīvā āhārēnti puḍhavisarīra jāva santaṁ avarē'viya ṇaṁ tēsiṁ udagajōṇiyāṇaṁ tasapāṇāṇaṁ sarīrā nānāvaṇṇā jāva makkhāyaṁ.</p>
	    </div>
	    <div type="section" n="692">
	      <p>ahāvaraṁ purakkhāyaṁ-ihēgaïyā sattā nānāvihajōṇiyā jāva kammaniyāṇēṇaṁ tatthavukkamā nānāvihāṇaṁ tasathāvarāṇaṁ pāṇāṇaṁ sarīrēsu sacittēsu vā acittēsu vā aganikāyattāē viuṭṭanti, tē jīvā tēsiṁ nānāvihāṇaṁ tasathāvarāṇaṁ pāṇāṇaṁ sinēhamāhārēnti, tē jīvā āhārēnti puḍhavisarīraṁ jāva santaṁ, avarē'vi ya ṇaṁ tēsiṁ tasathāvarajōṇiyāṇaṁ agaṇīṇaṁ sarīrā nānāvaṇṇā jāva makkhāyaṁ, sēsā tinni ālāvagā jahā udagāṇaṁ.</p>
	      <p>ahāvaraṁ purakkhāyaṁ ihēgatiyā sattā nānāvihajōṇiyāṇaṁ jāva kammaniyāṇēṇaṁ tatthavukkamā nānāvihāṇaṁ tasathāvarāṇaṁ pāṇāṇaṁ sarīrēsu sacittēsu vā acittēsu vā vāukkāyattāē viuṭṭanti, jahā aganīṇaṁ tahā bhāṇiyavvā cattāri gamā.</p>
	    </div>
	    <div type="section" n="693">
	      <p>ahāvaraṁ purakkhāyaṁ ihēgatiyā sattā nānāvihajōṇiyā jāva  kammaniyāṇēṇaṁ tatthavukkamā nānāvihāṇaṁ tasathāvarāṇaṁ pāṇāṇaṁ sarīrēsu sacittēsu vā acittēsu vā puḍhavīttāē sakkarattāē vāluyattāē, imāō gāhāō anugantavvāō.</p>
	    </div>
	    <div type="section" n="694">
	      <lg n="694">
		<l>puḍhavī ya sakkarā vāluyā ya, uvalē silā ya lōṇūsē</l>
		<l>aya taüya tamba sīsaga ruppa suvaṇṇē ya vaïrē ya</l>
	      </lg>
	    </div>
	    <div type="section" n="695">
	      <lg n="695">
		<l>hariyālē hiṅguluṁē manōsilā sāsagañjanapavālē</l>
		<l>abbhapaḍalabbhavāluya, bāyarakāē maṇivihāṇā</l>
	      </lg>
	    </div>
	    <div type="section" n="696">
	      <lg n="696">
		<l>gōmējjaē ya ruyaē, aṅkē phalihē ya lōhiyakkhē ya</l>
		<l>maragaya masāragallē, bhuyamōyaga idaṁnīlē ya</l>
	      </lg>
	    </div>
	    <div type="section" n="697">
	      <lg n="697">
		<l>candana gēruya haṁsagabbha pulaē sōgandhiē ya bōddhavvē</l>
		<l>candappabha vēruliē, jalakantē sūrakantē ya</l>
	      </lg>
	    </div>
	    <div type="section" n="698">
	      <p>ēyāō ēēsu bhaṇiyavvāō gāhāō jāva sūrakantattāē viuṭṭanti</p>
	      <p>tē jīvā tēsiṁ nānāvihāṇaṁ tasathāvarāṇaṁ pāṇāṇaṁ sinēhamāhārēnti, tē jīvā āhārēnti puḍhavisarīraṁ jāva santaṁ, avarē' vi ya ṇaṁ tēsiṁ tasathāvarajōṇiyāṇaṁ puḍhavīṇaṁ jāva sūrakantāṇaṁ sarīrā nānāvaṇṇā jāva makkhāyaṁ, sēsā tinni ālāvagā jahā udagāṇaṁ.</p>
	    </div>
	    <div type="section" n="699">
	      <p>ahāvaraṁ purakkhāyaṁ-savvē pāṇā savvē bhūyā savvē jīvā savvē sattā nānāvihajōṇiyā nānāvihasambhavā nānāvihavukkamā sarīrajōṇiyā sarīrasambhavā sarīravukkamā sarīrāhārā kammōvagā kammaniyāṇā kammagaïyā kammaṭhiiyā kammaṇā cēva vippariyāsamuvēnti. sē ēvamāyāṇaha sē ēvamāyāṇittā āhāraguttē samiē sahiē sayā jaē tti bēmi.</p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="4">
	  <head>paccakkhāṇakiriyā</head>
	  <div type="uddēsō" n="1">
	    <div type="section" n="700">
	      <p>suyaṁ mē āusaṁ! tēṇaṁ bhagavayā ēvamakkhāyaṁ- iha khalu paccakkhāṇakiriyānāmajjhayaṇē tassa ṇaṁ ayamaṭṭhē- āyā apaccakkhāṇī yāvi bhavaï āyā akiriyākusalē yāvi bhavaï āyā micchāsaṇṭhiē yāvi bhavaï āyā ēgantadaṇḍē yāvi bhavaï āyā ēgantabālē yāvi bhavaï āyā ēgantasuttē yāvi bhavaï āyā aviyāra-mana-vayaṇa-kāyavakkē yāvi bhavaï, āyā appaḍihayapaccakkhāya-pāvakkamē yāvi bhavaï,</p>
	      <p>ēsa khalu bhagavayā akkhāē asañjaē aviraē appaḍihayapaccakkhāya-pāvakkamē sakiriē asuṁvaḍē ēgantadaṇḍē ēgantabālē ēgantasuttē, sē bālē aviyāra-mana-vayaṇa-kāya-vakkē suviṇamavi na passaï, pāvē ya sē kammē kajjaï.</p>
	    </div>
	    <div type="section" n="701">
	      <p>tattha cōyaē pannavagaṁ ēvaṁ vayāsī — asantaēṇaṁ maṇēṇaṁ pāvaēṇaṁ asantiyāē vaīē pāviyāē asantaēṇaṁ kāēṇaṁ pāvaēṇaṁ ahaṇantassa amaṇakkhassa aviyāra-mana-vayaṇa-kāya-vakkassa suviṇamavi apassaō pāvē kammē nō kajjaï kassa ṇaṁ taṁ hēuṁ ?</p>
	      <p>cōyaē ēvaṁ bravīti- annayarēṇaṁ maṇēṇaṁ pāvaēṇaṁ manavattiē pāvē kammē kajjaï, annayarīē vaīē pāviyāē vaïvattiē pāvē kammē kajjaï, annayarēṇaṁ kāēṇaṁ pāvaēṇaṁ kāyavattiē pāvē kammē kajjaï, haṇantassa samanakkhassa saviyāra-mana-vayaṇa-kāya-vakkassa suviṇamavi pāsaō ēvaṅguṇajātīyassa pāvē kammē kajjaï.</p>
	      <p>punaravi cōyaē ēvaṁ bravīti- tattha ṇaṁ jē tē ēvamāhaṁsu- asantaēṇaṁ maṇēṇaṁ pāvaēṇaṁ asantiyāē vaīē pāviyāē asantaēṇaṁ kāēṇaṁ pāvaēṇaṁ ahaṇantassa amanakkhassa aviyāra-manavayaṇa-kāya-vakkassa suviṇamavi apassaō pāvē kammē kajjaï, tattha ṇaṁ jē tē ēvamāhaṁsu micchaṁ tē ēvamāhaṁsu </p>
	      <p>tattha pannavaē cōyaga ēvaṁ vayāsī — taṁ sammaṁ jaṁ maē puvvaṁ vuttaṁ, asantaēṇaṁ maṇēṇaṁ pāvaēṇaṁ asantiyāē vaīē pāviyāē asantaēṇaṁ kāēṇaṁ pāvaēṇaṁ ahaṇantassa amanakkhassa aviyāra mana-vayaṇa-kāya- vakkassa suviṇamavi apassaō pāvē kammē kajjaï, taṁ sammaṁ, kassa ṇaṁ taṁ hēuṁ ?</p>
	      <p>ācārya āha- tattha khalu bhagavayā chajjīvaṇikāyā hēū pannattā, taṁ jahā —puḍhavikāiyā jāva tasakāiyā, iccētēhiṁ chahiṁ jīvanikāēhiṁ āyā appaḍihayapaccakkhāya-pāvakammē niccaṁ pasaḍha-viōvāta-citta-daṇḍē, taṁ jahā pāṇāivāē jāva pariggahē kōhē jāva micchādaṁsaṇasallē,</p>
	      <p>ācārya āha- tattha khalu bhagavayā vahaē diṭṭhantē pannattē sē jahānāmaē vahaē siyā gāhāvaïssa vā gāhāvaïputtassa vā raṇṇō vā rāyapurissa vā khaṇaṁ niddāya pavisissāmi khaṇaṁ ladghūṇa vahissāmitti pahārēmāṇē sē kiṁ nu hu nāma sē vahaē tassa vā gāhāvaïssa gāhāvaïputtassa vā raṇṇō vā rāyapurisassa vā khaṇaṁ niddāya pavisissāmi khaṇaṁ ladghūṇaṁ vahissāmitti pahārēmāṇē diyā vā rāō vā suttē vā jāgaramāṇē vā amittabhūē micchāsaṇṭhiē niccaṁ pasaḍha-viōvāyacitadaṇḍē bhavaï,? ēvaṁ viyāgarēmāṇē samiyāē viyāgarē? cōyaē- hantā bhavaï.</p>
	      <p>ācārya āha- jahā sē vahaē tassa gāhāvaïssa vā gāhāvaïputtassa vā raṇṇō vā rāyapurisassa vā khaṇaṁ niddāya pavisissāmi khaṇaṁ ladghūṇaṁ vahissāmitti pahārēmāṇē diyā vā rāō vā suttē vā jāgaramāṇē vā amittabhūē micchāsaṇṭhiē niccaṁ pasaḍha-viōvāya-cittadaṇḍē0 ēvāmēva bālē vi savvēsiṁ pāṇāṇaṁ jāva savvēsiṁ sattāṇaṁ diyā vā rāō vā suttē vā jāgaramāṇē vā amittabhūē micchāsaṇṭhiē niccaṁ pasaḍha-viōvāya-cittadaṇḍē, taṁ jahā —pāṇāivāē jāva micchādaṁsaṇasallē,</p>
	      <p>ēvaṁ khalu bhagavayā akkhāē asañjaē aviraē appaḍihaya paccakkhāya pāvakammē sakiriē asuṁvaḍē ēgantadaṇḍē ēgantabālē ēgantasuttē yāvi bhavaï, sē bālē aviyāra mana-vayaṇa-kāya- vakkē suviṇamaṇi na passaï pāvē ya sē kammē kajjaï.</p>
	      <p>jahā sē vahaē tassa vā gāhāvaïssa jāva tassa vā rāyapurisassa pattēyaṁ-pattēyaṁ cittaṁ samādāē diyā vā rāō vā suttē vā jāgaramāṇē vā amittabhūē micchāsaṇṭhiē niccaṁ pasaḍhaviōvāya cittadaṇḍē bhavaï ēvamēva bālē savvēsiṁ pāṇāṇaṁ jāva savvēsiṁ sattāṇaṁ pattēyaṁ-pattēyaṁ cittaṁ samādāē diyā vā rāō vā suttē vā jāgaramāṇō vā amittabhūē micchāsaṇṭhiē niccaṁ pasaḍha-viōvāya-cittadaṇḍē bhavaï.</p>
	    </div>
	    <div type="section" n="702">
	      <p>nō iṇaṭṭhē samaṭṭhē- iha khalu bahavē pāṇā0 jē imēṇaṁ sarīrasamussaēṇaṁ nō diṭṭhā vā suyā vā nābhimayā vā viṇṇāyā vā jēsiṁ nō pattēyaṁ-pattēyaṁ cittaṁ samādāya diyā vā rāō vā suttē vā jāgaramāṇē vā amittabhūē micchāsaṇṭhiē niccaṁ pasaḍha-viōvāya- cittadaṇḍē taṁ jahā — pāṇāivāē jāva micchādaṁsaṇasallē.</p>
	    </div>
	    <div type="section" n="703">
	      <p>ācārya āha-tattha khalu bhagavayā duvē diṭṭhantā pannattā taṁ jahā — sannidiṭṭhantē ya asannidiṭṭhantē ya, sē kiṁ taṁ sannidiṭṭhantē?  jē imē sannipañcidiyā pajjattagā ētēsiṁ ṇaṁ chajjīvanikāē paḍuccaṁ, taṁ jahā puḍhavīkāyaṁ jāva tasakāyaṁ,  sē ēgaïō puḍhavikāēṇaṁ kiccaṁ karēi vi kāravēi vi tassa ṇaṁ ēvaṁ bhavaï- </p>
	      <p>ēvaṁ khalu ahaṁ puḍhavikāēṇaṁ kiccaṁ karēmi vi kāravēmi vi, nō cēva ṇaṁ sē ēvaṁ bhavaï- imēṇa vā imēṇa vā sē ētēṇaṁ puḍhavikāēṇaṁ kiccaṁ karēi vi kāravēi vi sē ya taō puḍhavikāyāō asañjaya-aviraya-appaḍihaya paccakkhāya-pāvakkamē yāvi bhavaï,</p>
	      <p>ēvaṁ jāva tasakāētti bhāṇiyavvaṁ.</p>
	      <p>sē ēgaïō chajjīvanikāēhiṁ kiccaṁ karēi vi kāravēi vi, tassa ṇaṁ ēvaṁ bhavaï ēvaṁ khalu chajjīvaṇikāēhahiṁ kiccaṁ karēmi vi, kāravēmi vi nō cēva ṇaṁ sē ēvaṁ bhavaï- imēhiṁ vā, imēhiṁ vā sē ya tēhiṁ chahiṁ jīvanikāēhiṁ kiccaṁ karēi vi kāravēi vi, sē ya tēhiṁ chahiṁ jīvanikāēhiṁ asañjaya-aviraya-appaḍihaya paccakkhāya-pāvakammē taṁ jahā — pāṇāivāē jāva micchādaṁsaṇasallē,</p>
	      <p>ēsa khalu bhagavayā akkhāē assañjaē aviraē appaḍihaya-paccakkhāē-pāvakammē suviṇamaṇi na passaï pāvē ya sē kammē kajjaï sē taṁ sanni diṭṭhantē.</p>
	      <p>sē kiṁ taṁ asannidiṭṭhantē? jē imē asaṇṇiṇō pāṇā taṁ jahā — puḍhavikāiyā jāva vaṇassaïkāiyā chaṭṭhā vēgaïyā tasā pāṇā, jēsiṁ nō takkāi vā saṇṇā i vā paṇṇā i vā maṇē i vā vaī i vā sayaṁ vā karaṇāē annēhiṁ vā kāravēttaē karēntaṁ vā samaṇujāṇittaē, tē'vi ṇaṁ bālā savvēsiṁ pāṇāṇaṁ jāva savvēsiṁ sattāṇaṁ diyā vā rāō vā suttē vā jāgaramāṇā amittabhūyā micchāsaṇṭhiyā niccaṁ pasaḍha-viōvāya cittadaṇḍā taṁ jahā pāṇāivāē jāva micchādaṁsaṇasallē, iccēvaṁ jāva nō cēva manō nō cēva vaī pāṇāṇaṁ [bhūyāṇaṁ jīvāṇaṁ] sattāṇaṁ dukkhaṇayāē sōyaṇayāē jūraṇayāē tippaṇayāē piṭṭaṇayāē paritappaṇayāē tē dukkhaṇa-sōyaṇa jāva paritappaṇa-vaha-bandha-parikilēsāō appaḍivirayā bhavanti.</p>
	      <p>iti khalu tē asaṇṇiṇō'vi sattā ahōnisiṁ pāṇāivāē uvakkhāijjanti jāva ahōnisiṁ pariggahē uvakkhāijjanti jāva micchādaṁsaṇasallē uvakkhāijjanti, savvajōṇiyā vi khalu sattā-sanniṇō huccā asanniṇō hōnti asanniṇō huccā sanniṇō hōnti hōccā sannī, aduvā asaṇṇī tattha sē avicitā avighūṇitā asaṁmucchittā ananutāvittā asannikāyāō vā sannikāya saṅkamanti sannikāyāō vā asannīkāyaṁ saṅkamanti sannikāyāō vā sannikāyaṁ saṅkamanti asannikāyāō vā asannikāyaṁ saṅkamanti,</p>
	      <p>jē ēē sannī vā asaṇṇī vā savvē tē micchāyārā niccaṁ pasaḍha-viōvāya cittadaṇḍā taṁ jahā —</p>
	      <p>pāṇāivāē jāva micchadaṁsaṇasallē, ēvaṁ khalu bhagavayā akkhāē asañjaē aviraē appaḍihaya-paccakkhāya-pāvakammē sakiriē asaṁvuḍē ēgantadaṇḍē ēgantabālē ēgantasuttē sē bālē aviyāra mana vayaṇa kāya- vakkē suviṇamavi na pāsaï pāvē ya sē kammē kajjaï.</p>
	    </div>
	    <div type="section" n="704">
	      <p>cōyagaḥ- tē kiṁ kuvvaṁ ki kāravaṁ kahaṁ sañjaya-viraya-paḍihaya-paccakkhāya-pāvakakmē bhavaï? ācārya āha- tattha khalu bhagavayā chajjīvanikāyāhēū paṇṇattā, taṁ jahā — puḍhavīkāiyā jāva tasakāiyā,...</p>
	      <p>sē jahānāmaē mama assātaṁ daṇḍēṇa vā aṭṭhīṇa vā muṭṭhīṇa vā lēluṇā vā kavālēṇa vā ātōḍijjamāṇassa vā jāva uvaddavijjamāṇassa vā jāva lōmukkhaṇaṇamāyamavi hiṁsākāragaṁ dukkhaṁ bhayaṁ paḍisaṁvēdēmi.</p>
	      <p>iccēvaṁ jāṇa savvē pāṇā jāva savvē sattā daṇḍēṇa vā jāva kavālēṇa vā ātōḍijjamāṇā vā hammamāṇā vā tajjijjamāṇā vā tālijjamāṇā vā jāva uvaddavijjamāṇā vā jāva lōmukkhaṇaṇamāyamavi hiṁsākāragaṁ dukkhaṁ bhayaṁ paḍisaṁvēdētiṁ,</p>
	      <p>ēvaṁ naccā savvē pāṇā jāva savvē sattā na hantavvā na uddavēyavvā, ēsa dhammē dhuvē niiē sāsaē samēcca lōgaṁ khēttaṇṇēhiṁ pavēiē, ēvaṁ sē bhikkhū viraē pāṇāivāyāō jāva micchādaṁsaṇasallāō,</p>
	      <p>sē bhikkhū nō dantapakkhālaṇēṇaṁ dantē pakkhālējjā nō añjanaṁ nō vamanaṁ nō ghūvaṇēttaṁ piāiē,</p>
	      <p>sē bhikkhū akiriē alūsaē akōhē [amānē amāē] alōbhē uvasantē parinivvuḍē </p>
	      <p>ēsa khalu bhagavayā akkhāē sañjaya-viraya-paḍihaya-paccakkhāya-pāvakammē akiriē saṁvuḍē ēgantapaṇḍiē yāvi bhavaï</p>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="5">
	  <head>āyārasuyaṁ</head>
	  <div type="uddēsō" n="1">
	    <div type="section" n="705">
	      <lg n="705">
		<l>ādāya bambhacēraṁ ca āsupaṇṇē imaṁ vaïṁ</l>
		<l>assiṁ dhammē anāyāraṁ nāyarējja kayāi vi</l>
	      </lg>
	    </div>
	    <div type="section" n="706">
	      <lg n="706">
		<l>anādīyaṁ pariṇṇāya anavadaggaṁ ti vā puṇō</l>
		<l>sāsayamasāsaē vā, ii diṭṭhiṁ na dhāraē</l>
	      </lg>
	    </div>
	    <div type="section" n="707">
	      <lg n="707">
		<l>ēēhiṁ dōhiṁ ṭhāṇēhiṁ, vavahārō na vijjaī</l>
		<l>ēēhiṁ dōhiṁ ṭhāṇēhiṁ, anāyāraṁ tu jāṇaē</l>
	      </lg>
	    </div>
	    <div type="section" n="708">
	      <lg n="708">
		<l>samucchijjihinti satthārō, savvē pāṇā anēlisā</l>
		<l>gaṇṭhigā vā bhavissanti, sāsayaṁ ti va nō vaē</l>
	      </lg>
	    </div>
	    <div type="section" n="709">
	      <lg n="709">
		<l>ēēhiṁ dōhiṁ ṭhāṇēhiṁ, vavahārō na vijjaī</l>
		<l>ēēhiṁ dōhiṁ ṭhāṇēhiṁ, anāyāraṁ tu jāṇaē</l>
	      </lg>
	    </div>
	    <div type="section" n="710">
	      <lg n="710">
		<l>jē kēi khuḍḍagā pāṇā, aduvā santi mahālayā</l>
		<l>sarisaṁ tēhiṁ vēraṁ ti, asarisaṁ ti ya nō vaē</l>
	      </lg>
	    </div>
	    <div type="section" n="711">
	      <lg n="711">
		<l>ēēhiṁ dōhiṁ ṭhāṇēhiṁ vavahārō na vijjaī</l>
		<l>ēēhiṁ dōhiṁ ṭhāṇēhiṁ anāyāraṁ tu jāṇaē</l>
	      </lg>
	    </div>
	    <div type="section" n="712">
	      <lg n="712">
		<l>ahākammāṇi bhuñjanti, annamannē sakammuṇā</l>
		<l>uvalittē tti jāṇijjā, anuvalittē tti vā puṇō</l>
	      </lg>
	    </div>
	    <div type="section" n="713">
	      <lg n="713">
		<l>ēēhiṁ dōhiṁ ṭhāṇēhiṁ, vavahārō na vijjaī</l>
		<l>ēēhiṁ dōhiṁ ṭhāṇēhiṁ, anāyāraṁ tu jāṇaē</l>
	      </lg>
	    </div>
	    <div type="section" n="714">
	      <lg n="714">
		<l>jaṁ idaṁ ōrālamāhāraṁ, kammagaṁ ca tamēva ya</l>
		<l>savvattha vīriyaṁ atthi, natthi savvattha vīriyaṁ</l>
	      </lg>
	    </div>
	    <div type="section" n="715">
	      <lg n="715">
		<l>ēēhiṁ dōhiṁ ṭhāṇēhiṁ, vavahārō na vijjaī</l>
		<l>ēēhiṁ dōhiṁ ṭhāṇēhiṁ anāyāraṁ tu jāṇaē</l>
	      </lg>
	    </div>
	    <div type="section" n="716">
	      <lg n="716">
		<l>natthi lōē alōē vā, nēvaṁ saṇṇaṁ nivēsaē</l>
		<l>atthi lōē alōē vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="717">
	      <lg n="717">
		<l>natthi jīvā ajīvā vā, nēvaṁ saṇṇaṁ nivēsaē</l>
		<l>atthi jīvā ajīvā vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="718">
	      <lg n="718">
		<l>natthi dhammē adhammē vā, nēvaṁ saṇṇaṁ nivēsaē</l>
		<l>atthi dhammē adhammē vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="719">
	      <lg n="719">
		<l>natthi bandhē va mōkkhē vā, nēvaṁ saṇṇaṁ nivēsaē</l>
		<l>atthi bandhē va mōkkhē vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="720">
	      <lg n="720">
		<l>natthi puṇṇē va pāvē vā, nēvaṁ saṇṇaṁ nivēsaē</l>
		<l>atthi puṇṇē va pāvē vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="721">
	      <lg n="721">
		<l>natthi āsavē saṁvarē vā, nēvaṁ saṇṇaṁ nivēsaē</l>
		<l>atthi āsavē saṁvarē vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="722">
	      <lg n="722">
		<l>natthi vēyaṇā nijjarā vā, nēvaṁ saṇṇaṁ nivēsaē</l>
		<l>atthi vēyaṇā nijjarā vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="723">
	      <lg n="723">
		<l>natthi kiriyā akiriyā vā, nēvaṁ saṇṇaṁ nivēsaē</l>
		<l>atthi kiriyā akiriyā vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="724">
	      <lg n="724">
		<l>natthi kōhē va mānē vā, nēvaṁ saṇṇaṁ nivēsaē</l>
		<l>atthi kōhē va mānē vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="725">
	      <lg n="725">
		<l>natthi māyā va lōbhē vā, nēvaṁ saṇṇaṁ nivēsaē</l>
		<l>atthi māyā va lōbhē vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="726">
	      <lg n="726">
		<l>natthi pējjē va dōsē vā, nēvaṁ saṇṇaṁ nivēsaē</l>
		<l>atthi pējjē va dōsē vā ēvaṁ saṇṇaṁ nivēsaē</l>
	      </lg>
	    </div>
	    <div type="section" n="727">
	      <lg n="727">
		<l>natthi cāurantē saṁsārē, nēvaṁ saṇṇaṁ nivēsaē</l>
		<l>atthi cāurantē saṁsārē, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="728">
	      <lg n="728">
		<l>natthi dēvō va dēvī vā, nēvaṁ saṇṇaṁ nivēsaē</l>
		<l>atthi dēvō va dēvī vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="729">
	      <lg n="729">
		<l>natthi siddhī asiddhī vā, nēvaṁ saṇṇaṁ nivēsaē</l>
		<l>atthi siddhī asiddhī vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="730">
	      <lg n="730">
		<l>natthi siddhī niyaṁ ṭhāṇaṁ, nēvaṁ saṇṇaṁ nivēsaē</l>
		<l>atthi siddhī niyaṁ ṭhāṇaṁ, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="731">
	      <lg n="731">
		<l>natthi sāhū asāhū vā, nēvaṁ saṇṇaṁ nivēsaē</l>
		<l>atthi sāhū asāhū vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="732">
	      <lg n="732">
		<l>natthi kallāṇē pāvē vā, nēvaṁ saṇṇaṁ nivēsaē</l>
		<l>atthi kallāṇē pāvē vā, ēvaṁ saṇṇaṁ nivēsaē</l>
	      </lg>
	    </div>
	    <div type="section" n="733">
	      <lg n="733">
		<l>kallāṇē pāvaē vā vi, vavahārō na vijjaï</l>
		<l>jaṁ vēraṁ taṁ na jāṇanti, samaṇā bāla paṇḍiyā</l>
	      </lg>
	    </div>
	    <div type="section" n="734">
	      <lg n="734">
		<l>asēsaṁ akkhayaṁ vāvi savvaṁ dukkhē ti vā puṇō</l>
		<l>vajjhā pāṇā avajjha tti, iti vāyaṁ na nīsirē</l>
	      </lg>
	    </div>
	    <div type="section" n="735">
	      <lg n="735">
		<l>dīsanti samiyāyārā, bhikkhuṇō sāhujīviṇō</l>
		<l>ēē micchōvajīvantti, iti diṭṭhiṁ na dhāraē</l>
	      </lg>
	    </div>
	    <div type="section" n="736">
	      <lg n="736">
		<l>dakkhiṇāē paḍilambhō, atthi vā natthi vā puṇō</l>
		<l>na viyāgarējja mēhāvī, santimaggaṁ ca būhaē</l>
	      </lg>
	    </div>
	    <div type="section" n="737">
	      <lg n="737">
		<l>iccēēhiṁ ṭhāṇēhiṁ, jinē diṭṭhēhiṁ sañjaē</l>
		<l>dhārayantē u appāṇaṁ āmōkkhaē parivvaējjāsi</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="6">
	  <head>addaïjjaṁ</head>
	  <div type="uddēsō" n="1">
	    <div type="section" n="738">
	      <lg n="738">
		<l>purākaḍaṁ adda! imaṁ suṇēha, ēgantacārī samaṇē purāsī</l>
		<l>sē bhikkhūṇō uvanēttā anēgē, āikkhatiṇhaṁ puḍhō vittharēṇaṁ</l>
	      </lg>
	    </div>
	    <div type="section" n="739">
	      <lg n="739">
		<l>sā'jīviyā paṭṭhaviyā'thirēṇaṁ, sabhāgaō gaṇaō bhikkhumajjhē</l>
		<l>āikkhamāṇō bahujannamatthaṁ, na sandhayāī avarēṇa puvvaṁ</l>
	      </lg>
	    </div>
	    <div type="section" n="740">
	      <lg n="740">
		<l>ēgantamēva aduvā vi iṇhiṁ, dō'vaṇṇamannaṁ na samēti jamhā</l>
		<l>puvviṁ ca iṇhiṁ ca anāgayaṁ ca, ēgantamēva paḍisandhayāi</l>
	      </lg>
	    </div>
	    <div type="section" n="741">
	      <lg n="741">
		<l>samēcca lōgaṁ tasathāvarāṇaṁ, khēmaṅkarē samaṇē māhaṇē vā</l>
		<l>āikkhamāṇō vi sahassamajjhē, ēgantayaṁ sārayaī tahaccē</l>
	      </lg>
	    </div>
	    <div type="section" n="742">
	      <lg n="742">
		<l>dhammaṁ kahantassa u natthi dōsō, khantassa dantassa jiindiyassa</l>
		<l>bhāsāya dōsē ya vivajjagassa, guṇē ya bhāsāya nisēvagassa</l>
	      </lg>
	    </div>
	    <div type="section" n="743">
	      <lg n="743">
		<l>mahavvaē pañca aṇuvvaē ya, tahēva pañcāsava saṁvarē ya</l>
		<l>viraïṁ ihassāmaṇiyaṁmi paṇṇē, lavāvasakkī samaṇē tti bēmi</l>
	      </lg>
	    </div>
	    <div type="section" n="744">
	      <lg n="744">
		<l>sīōdagaṁ sēvaü bīyakāyaṁ, āhāyakammaṁ taha itthiyāō</l>
		<l>ēgantacārissiha amha dhammē, tavassiṇō nābhisamēi pāvaṁ</l>
	      </lg>
	    </div>
	    <div type="section" n="745">
	      <lg n="745">
		<l>sīōdagaṁ vā taha bīyakāyaṁ, āhāyakammaṁ taha itthiyāō</l>
		<l>ēyāiṁ jāṇaṁ paḍisēvamāṇā, agāriṇō assamaṇā bhavanti</l>
	      </lg>
	    </div>
	    <div type="section" n="746">
	      <lg n="746">
		<l>siyā ya bīyōdaga itthiyāō, paḍisēvamāṇā samaṇā bhavantu</l>
		<l>agāriṇō'vi samaṇā bhavantu, sēvanti u tē'vi tahappagāraṁ</l>
	      </lg>
	    </div>
	    <div type="section" n="747">
	      <lg n="747">
		<l>jē yāvi bīōdagabhōi bhikkhū, bhikkhaṁ vihaṁ jāyaï jīvayaṭṭhī</l>
		<l>tē nāisañjōgamavippahāya, kāōvagā nantakarā bhavanti</l>
	      </lg>
	    </div>
	    <div type="section" n="748">
	      <lg n="748">
		<l>imaṁ vayaṁ tu tuma pāukuvvaṁ, pāvāiṇō garahasi savva ēva</l>
		<l>pāvāiṇō puḍhō kiṭṭayantā, sayaṁ sayaṁ diṭṭhi karēnti pāuṁ</l>
	      </lg>
	    </div>
	    <div type="section" n="749">
	      <lg n="749">
		<l>tē annamannassa u garahamāṇā, akkhanti bhō samaṇā māhaṇā ya</l>
		<l>satō ya atthī asatō ya natthī, garahāmō diṭṭhīṁ na garahāmō kiñci</l>
	      </lg>
	    </div>
	    <div type="section" n="750">
	      <lg n="750">
		<l>na kiñci rūvēṇa'bhidhārayāmō, sadiṭṭhimaggaṁ tu karēmō pāuṁ</l>
		<l>maggē imē kiṭṭiē āriēhiṁ, anuttarē sappurisēhiṁ añjū</l>
	      </lg>
	    </div>
	    <div type="section" n="751">
	      <lg n="751">
		<l>uḍḍhaṁ ahē ya tiriyaṁ disāsu, tasā ya jē thāvara jē ya pāṇā</l>
		<l>bhūyābhisaṅkāē duguñchamāṇē, nō garahaï busimaṁ kiñci lōē</l>
	      </lg>
	    </div>
	    <div type="section" n="752">
	      <lg n="752">
		<l>āgantagārē ārāmagārē, samaṇē u bhītē na uvēi vāsaṁ</l>
		<l>dukkhā hu santī bahavē maṇussā, ūnātirittā ya lavālavā ya</l>
	      </lg>
	    </div>
	    <div type="section" n="753">
	      <lg n="753">
		<l>mēhāviṇō sikkhiyaṁ buddhimantā, suttēhiṁ atthēhi ya nicchayaṇṇū</l>
		<l>pucchiṁsu mā ṇē anagāra annē iti saṅkamāṇō na uvēi tattha</l>
	      </lg>
	    </div>
	    <div type="section" n="754">
	      <lg n="754">
		<l>nō kāmakiccā na ya bālakiccā, rāyābhiōgēṇa kuō bhaēṇa ?</l>
		<l>viyāgarējjā pasiṇaṁ na vā vi, sakāmakiccēṇiha āriyāṇaṁ</l>
	      </lg>
	    </div>
	    <div type="section" n="755">
	      <lg n="755">
		<l>gantā ca tatthā aduvā agantā, viyāgarējjā samiyā''supaṇṇē</l>
		<l>anāriyā daṁsaṇaō parittā, iti saṅkamāṇō na uvēi tattha</l>
	      </lg>
	    </div>
	    <div type="section" n="756">
	      <lg n="756">
		<l>paṇṇaṁ jahā vaṇiē udayaṭṭhī, āyassa hēuṁ pagarēi saṅgaṁ</l>
		<l>taōvamē samaṇē nāyaputtē, iccēva mē hōi maī viyakkā</l>
	      </lg>
	    </div>
	    <div type="section" n="757">
	      <lg n="757">
		<l>navaṁ na kujjā vihuṇē purāṇaṁ, ciccā'maïṁ tāi ya sāha ēvaṁ</l>
		<l>ēttāvatā bambhavati tti vuttē, tassōdayaṭṭhī samaṇē tti bēmi</l>
	      </lg>
	    </div>
	    <div type="section" n="758">
	      <lg n="758">
		<l>samārabhantē vaṇiyā bhūyagāmaṁ, pariggahaṁ cēva mamāyamāṇā</l>
		<l>tē nāisañjōgamavippahāya, āyassa hēuṁ pagarēnti saṅgaṁ</l>
	      </lg>
	    </div>
	    <div type="section" n="759">
	      <lg n="759">
		<l>vittēsiṇō mēhuṇasampagāḍhā, tē bhōyaṇaṭṭhā vaṇiyā vayanti</l>
		<l>vayaṁ tu kāmēsu ajjhōvavannā anāriyā pēmarasēsu giddhā</l>
	      </lg>
	    </div>
	    <div type="section" n="760">
	      <lg n="760">
		<l>ārambhagaṁ cēva pariggahaṁ ca, aviussiyā nissiya āyadaṇḍā</l>
		<l>tēsiṁ ca sē udaē jaṁ vayāsī, caürantanantāya duhāya nēha</l>
	      </lg>
	    </div>
	    <div type="section" n="761">
	      <lg n="761">
		<l>nēganta naccantiva ōdaē sō, vayanti tē dō vi guṇōdayaṁmi</l>
		<l>sē udaē sāimanantapattē, tamudayaṁ sāhayaï tāi nāī</l>
	      </lg>
	    </div>
	    <div type="section" n="762">
	      <lg n="762">
		<l>ahiṁsayaṁ savvapayāṇukampī, dhammē ṭhiyaṁ kammavivēgahēuṁ</l>
		<l>tamāyadaṇḍēhi samāyarantā, abōhiē tē paḍirūvamēyaṁ</l>
	      </lg>
	    </div>
	    <div type="section" n="763">
	      <lg n="763">
		<l>pinnāgapiṇḍīmavi viddha sūlē, kēī paējjā purisē imē tti</l>
		<l>alāuyaṁ vā vi kumāraē tti, sa lippaī pāṇivahēṇa amhaṁ</l>
	      </lg>
	    </div>
	    <div type="section" n="764">
	      <lg n="764">
		<l>ahavāvi viddhūṇa milakkhu sūlē, pinnāgabuddhīē naraṁ paējjā</l>
		<l>kumāragaṁ vā vi alābuyanti na lippaī pāṇivahēṇa amhaṁ</l>
	      </lg>
	    </div>
	    <div type="section" n="765">
	      <lg n="765">
		<l>purisaṁ ca viddhūṇa kumāragaṁ vā, sūlaṁmi kēi paē jāyatēē</l>
		<l>pinnāya piṇḍaṁ saïmārūhēttā, buddhāṇaṁ taṁ kappaï pāraṇāē</l>
	      </lg>
	    </div>
	    <div type="section" n="766">
	      <lg n="766">
		<l>siṇāyagāṇaṁ tu duvē sahassē, jē bhōyaē nitiē bhikkhuyāṇaṁ</l>
		<l>tē punnakhandhaṁ sumahaṁ jiṇittā, bhavanti ārōppa mahantasattā</l>
	      </lg>
	    </div>
	    <div type="section" n="767">
	      <lg n="767">
		<l>ajōgaruvaṁ iha sañjayāṇaṁ, pāvaṁ tu pāṇāṇa pasajjha kāuṁ</l>
		<l>abōhiē dōṇha vi taṁ asāhu, vayanti jē yāvi paḍissuṇanti</l>
	      </lg>
	    </div>
	    <div type="section" n="768">
	      <lg n="768">
		<l>uḍḍhaṁ ahē yaṁ tiriyaṁ disāsu, vinnāya liṅgaṁ tasathāvarāṇaṁ</l>
		<l>bhūyābhisaṅkāē duguñchamāṇē, vadē karējjā va kuō viha'tthi ?</l>
	      </lg>
	    </div>
	    <div type="section" n="769">
	      <lg n="769">
		<l>purisē tti vinnatti na ēvamatthi, anāriē sē purisē tahā hu</l>
		<l>kō sambhavō? pinnagapiṇḍiyāē, vāyā vi ēsā buiyā asaccā</l>
	      </lg>
	    </div>
	    <div type="section" n="770">
	      <lg n="770">
		<l>vāyābhiyōgēṇa jamāvahējjā, nō tārisaṁ vāyamudāharējjā</l>
		<l>aṭṭhāṇamēyaṁ vayaṇaṁ guṇāṇaṁ, nō dikkhiē būya surālamēyaṁ</l>
	      </lg>
	    </div>
	    <div type="section" n="771">
	      <lg n="771">
		<l>laddhē ahaṭṭhē ahō ēva tubbhē, jīvānubhāgē suvicintitē ya</l>
		<l>puvvaṁ samuddaṁ avaraṁ ca puṭṭhē, ōlōiē pāṇitalē ṭhiē vā</l>
	      </lg>
	    </div>
	    <div type="section" n="772">
	      <lg n="772">
		<l>jīvānubhāgaṁ suvicintayantā, āhāriyā aṇṇavihīya sōhiṁ</l>
		<l>na viyāgarē channapaōpajīvī, ēsō'nudhammō iha sañjayāṇaṁ</l>
	      </lg>
	    </div>
	    <div type="section" n="773">
	      <lg n="773">
		<l>siṇāya gāṇaṁ tu duvē sahassē, jē bhōyaē nitiē bhikkhuyāṇaṁ</l>
		<l>asañjaē lōhiyapāṇi sē ū, niyacchaī garihamihēva lōē</l>
	      </lg>
	    </div>
	    <div type="section" n="774">
	      <lg n="774">
		<l>thūlaṁ urabbhaṁ iha māriyāṇaṁ, uddiṭṭhabhattaṁ ca pagappaēttā</l>
		<l>taṁ lōṇatēllēṇa uvakkhaḍēttā, sapippalīyaṁ pagaranti maṁsaṁ</l>
	      </lg>
	    </div>
	    <div type="section" n="775">
	      <lg n="775">
		<l>taṁ bhuñjamāṇā pisiyaṁ pabhūyaṁ, nō uvalippāmō vayaṁ raēṇaṁ</l>
		<l>iccēvamāhaṁsu aṇajjadhammā, anāriyā bāla rasēsu giddhā</l>
	      </lg>
	    </div>
	    <div type="section" n="776">
	      <lg n="776">
		<l>jē yāvi bhuñjanti tahappagāraṁ, sēvanti tē pāvamajāṇamāṇā</l>
		<l>manaṁ na ēyaṁ kusalā karēnti, vāyā vi ēsā buiyā u micchā</l>
	      </lg>
	    </div>
	    <div type="section" n="777">
	      <lg n="777">
		<l>savvēsiṁ jīvāṇa dayaṭṭhayāē, sāvajjadōsaṁ parivajjayantā</l>
		<l>tassaṅkiṇō isiṇō nāyaputtā, uddiṭṭhabhattaṁ parivajjayanti</l>
	      </lg>
	    </div>
	    <div type="section" n="778">
	      <lg n="778">
		<l>bhūyābhisaṅkāē duguñchamāṇā savvēsiṁ pāṇāṇa nihāya daṇḍaṁ</l>
		<l>tamhā na bhuñjanti tahappagāraṁ, ēsō'nudhammō iha sañjayāṇaṁ</l>
	      </lg>
	    </div>
	    <div type="section" n="779">
	      <lg n="779">
		<l>nigganthadhammaṁmi imā samāhī, assiṁ suṭhiccā anihē carējjā</l>
		<l>buddhē munī sīlaguṇōvavēē, accatthataṁ pāuṇaī silōgaṁ</l>
	      </lg>
	    </div>
	    <div type="section" n="780">
	      <lg n="780">
		<l>siṇāyagāṇaṁ tu duvē sahassē, jē bhōyaē niyaē māhaṇāṇaṁ</l>
		<l>tē punnakhandhaṁ sumahajjaṇittā, bhavanti dēvā ii vēyavāō</l>
	      </lg>
	    </div>
	    <div type="section" n="781">
	      <lg n="781">
		<l>siṇāyagāṇaṁ tu duvē sahassē, jē bhōyaē nitiē kulālayāṇaṁ</l>
		<l>sē gacchaī lōluvasampagāḍhē, tivvābhitāvī naragābhisēvī</l>
	      </lg>
	    </div>
	    <div type="section" n="782">
	      <lg n="782">
		<l>dayāvaraṁ dhamma duguñchamāṇā, vahāvahaṁ dhamma pasaṁsamāṇā,</l>
		<l>ēgaṁ pi jē bhōyayatī asīlaṁ, nivō nisaṁ jāti kuō surēhiṁ ?</l>
	      </lg>
	    </div>
	    <div type="section" n="783">
	      <lg n="783">
		<l>duhaōvi dhammaṁmi samuṭṭhiyāō, assiṁ suṭṭhiccā taha ēsa kālaṁ</l>
		<l>āyārasīlē buiēha nāṇē, na samparāyaṁmi visēsamatthi</l>
	      </lg>
	    </div>
	    <div type="section" n="784">
	      <lg n="784">
		<l>avvattarūvaṁ purisaṁ mahantaṁ, sanātanaṁ akkhayamavvayaṁ ca</l>
		<l>savvēsu bhūēsu vi savvaō sē, candō va tārāhiṁ samattarūvē</l>
	      </lg>
	    </div>
	    <div type="section" n="785">
	      <lg n="785">
		<l>ēvaṁ na mijjanti na saṁsaranti, na māhaṇā khattiya-vēsa-pēsā</l>
		<l>kīḍā ya pakkhī ya sarīsivā ya, narā ya savvē taha dēvalōgā</l>
	      </lg>
	    </div>
	    <div type="section" n="786">
	      <lg n="786">
		<l>lōgaṁ ayāṇittihaṁ kēvalēṇaṁ kahanti jē dhammamajāṇamāṇā</l>
		<l>nāsēnti appāṇaṁ paraṁ ca naṭṭhā, saṁsāra ghōraṁmi anōrapārē</l>
	      </lg>
	    </div>
	    <div type="section" n="787">
	      <lg n="787">
		<l>lōgaṁ vijāṇantiha kēvalēṇaṁ, puṇṇēṇa nāṇēṇa samāhijuttā</l>
		<l>dhammaṁ samattaṁ ca kahinti jē u, tārēnti appāṇa paraṁ ca tiṇṇā</l>
	      </lg>
	    </div>
	    <div type="section" n="788">
	      <lg n="788">
		<l>jē garahiyaṁ ṭhāṇamihāvasanti, jē yāvi lōē caraṇōvavēyā</l>
		<l>udāhaḍaṁ taṁ tu samaṁ maīē, ahāusō vippariyāsamēva</l>
	      </lg>
	    </div>
	    <div type="section" n="789">
	      <lg n="789">
		<l>saṁvaccharēṇāvi ya ēgamēgaṁ, bāṇēṇa mārēu mahāgayaṁ tu</l>
		<l>sēsāṇa jīvāṇa dayaṭṭhayāē, vāsaṁ vayaṁ vittiṁ pakappayāmō</l>
	      </lg>
	    </div>
	    <div type="section" n="790">
	      <lg n="790">
		<l>saṁvaccharēṇāvi ya ēgamēgaṁ, pāṇaṁ haṇantā aniyattadōsā</l>
		<l>sēsāṇa jīvāṇa vahēṇa laggā, siyā ya thōvaṁ gihiṇō'vi tamhā</l>
	      </lg>
	    </div>
	    <div type="section" n="791">
	      <lg n="791">
		<l>saṁvaccharēṇāvi ya ēgamēgaṁ, pāṇaṁ haṇantā samaṇavvaēsu</l>
		<l>āyāhiē sē purisē aṇajjē, na tārisaṁ kēvaliṇō bhaṇanti</l>
	      </lg>
	    </div>
	    <div type="section" n="792">
	      <lg n="792">
		<l>buddhassa āṇāē imaṁ samāhiṁ, assiṁ suṭhiccā tivihēṇa tāī</l>
		<l>tariuṁ samuddaṁ va mahābhavōghaṁ āyāṇavaṁ dhammamudāharējjā</l>
	      </lg>
	      <p>
		<s>tti bēmi</s>
	      </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
	<div type="ajjhayaṇaṁ" n="7">
	  <head>nālandaïjjaṁ</head>
	  <div type="uddēsō" n="1">
	    <div type="section" n="793">
	      <p>tēṇaṁ kālēṇaṁ tēṇaṁ samaēṇaṁ rāyagihē nāmaṁ nayarē hōtthā, riddhatthimiyasamiddhē,vaṇṇaō jāva paḍirūvē, tassa ṇaṁ rāyagihassa nayarassa bahiyā uttarapuratthimē disībhāē ēttha ṇaṁ nālandā nāmaṁ bāhiriyā hōtthā, anēga bhavana sayasaṇṇiviṭṭhā [pāsādīyā darisaṇīyā abhirūvā] paḍirūvā.</p>
	    </div>
	    <div type="section" n="794">
	      <p>tattha ṇaṁ nālandāē bāhiriyāē lēvē nāmaṁ gāhāvaī hōtthā, aḍḍhē dittē vittē vicchinna-vipula-bhavana-sayanāsana-jāṇavāhaṇāiṇṇē bahudhana-bahujāyarūvarajaē āōgapaōga-sampaüttē vicchaḍḍiya-paüra-bhattapāṇē bahudāsī-dāsa-gō-mahisa gavēlayappabhūē bahujanassa aparibhūē yāvi hōtthā |</p>
	      <p>sē ṇaṁ lēvē nāmaṁ gāhāvaī samaṇōvāsaē yāvi hōtthā, abhigaya-jīvājīvē jāva viharaï, nigganthē pāvayaṇē nissaṅkiē nikkaṅkhiē nivvitigicchē laddhaṭṭhē gahiyaṭṭhē pucchiyaṭṭhē vinicchiyaṭṭhē abhigahiyaṭṭhē aṭṭhimiñjapēmmāṇurāgarattē,</p>
	      <p>ayamāusō! nigganthē pāvayaṇē aṭṭhē ayaṁ paramaṭṭhē sēsē anaṭṭhē, ūsiyaphalihē avaṅguyaduvārē appāvaya duvārē ciyattantēurappavēsē cāuddasaṭṭhamuddiṭṭha-puṇṇamāsiṇīsu paḍipuṇṇaṁ pōsahaṁ sammaṁ anupālēmāṇē samaṇē nigganthē tahāvihēṇaṁ ēsaṇijjēṇaṁ asana-pāna-khāima-sāimēṇaṁ paḍilābhēmāṇē bahūhiṁ sīlavvaya-guṇa-vēramaṇa-paccakkhāṇa-pōsahōvavāsēhiṁ appāṇaṁ bhāvēmāṇē viharaï.</p>
	    </div>
	    <div type="section" n="795">
	      <p>tassa ṇaṁ lēvassa gāhāvaïssa nālandāē bāhiriyāē uttarapuratthimē disibhāē ēttha ṇaṁ sēsadaviyā nāmaṁ udagasālā hōtthā, anēgakhambhasaya sanniviṭṭhā pāsādīyā jāva paḍirūvā, tīsē ṇaṁ sēsadaviyāē udagasālāē uttarapuratthimē disibhāē, ēttha ṇaṁ hatthijāmē nāmaṁ vanasaṇḍē hōtthā, kiṇhē vaṇṇaō vanasaṇḍassa.</p>
	    </div>
	    <div type="section" n="796">
	      <p>tassiṁ ca ṇaṁ gihapadēsaṁsi bhagavaṁ gōyamē viharaï, bhagavaṁ ca ṇaṁ ahē ārāmaṁsi0 ahē ṇaṁ udaē pēḍhālaputtē bhagavaṁ pāsāvaccijjē niyaṇṭhē mēdajjē gōttēṇaṁ jēṇēva bhagavaṁ gōyamē tēṇēva uvāgacchaï, uvāgacchittā bhagavaṁ gōyamaṁ ēvaṁ vayāsī —</p>
	      <p>āusantō! gōyamā atthi khalu mē kēī padēsē pucchiyavvē, taṁ ca āusō! ahāsuyaṁ ahādarisiyaṁ mē viyāgarēhiṁ savāyaṁ, bhagavaṁ gōyamē udayaṁ pēḍhālaputtaṁ ēvaṁ vayāsī aviyāi āusō! sōccā nisamma jāṇissāmō savāyaṁ, udaē pēḍhālaputtē bhagavaṁ gōyamaṁ ēvaṁ vayāsī —.</p>
	    </div>
	    <div type="section" n="797">
	      <p>āusō! gōyamā atthi khalu kummāraputtiyā nāma samaṇā nigganthā tumhāṇaṁ pavayaṇaṁ pavayamāṇā gāhāvaïṁ samaṇōvāsagaṁ uvasampannaṁ ēvaṁ paccakkhāvēnti- nannattha abhijōgēṇaṁ gāhāvaï-cōraggahaṇa-vimōkkhaṇayāē tasēhiṁ pāṇēhiṁ nihāya daṇḍaṁ, ēvaṁ ṇhaṁ paccakkhantāṇaṁ duppaccakkhāyaṁ bhavaï ēvaṁ ṇhaṁ paccakkhāvēmāṇāṇaṁ dupaccakkhāviyavvaṁ bhavaï, ēvaṁ tē paraṁ paccakkhāvēmāṇā aïyaranti sayaṁ païṇṇaṁ, kassa ṇaṁ taṁ hēuṁ? saṁsāriyā khalu pāṇā- thāvarā vi pāṇā tasattāē paccāyanti, tasā vi pāṇā thāvarattāē paccāyanti, thāvarakāyāō vippamuccamāṇā tasakāyaṁsi uvavajjanti, tasakāyāō vippamuccamāṇā thāvarakāyaṁsi uvavajjanti, tēsiṁ ca ṇaṁ thāvarakāyaṁsi uvavannāṇaṁ ṭhāṇamēyaṁ dhattaṁ.</p>
	    </div>
	    <div type="section" n="798">
	      <p>ēvaṁ ṇhaṁ paccakkhantāṇaṁ supaccakkhāyaṁ bhavaï, ēvaṁ ṇhaṁ paccakkhāvēmāṇāṇaṁ supaccakkhāviyaṁ bhavaï, ēvaṁ tē paraṁ paccakkhāvēmāṇā nāiyaranti sayaṁ païṇṇaṁ, nannattha abhiōgēṇaṁ gāhāvaï-cōraggahaṇa-vimōkkhaṇayāē tasabhūēhiṁ pāṇēhiṁ nihāya daṇḍaṁ, ēvaṁ saï bhāsāē parakammē vijjamāṇē jē tē kōhā vā lōhā vā paraṁ paccakkhāvēnti ayaṁ pi nō uvaēsē kiṁ nō nēyāuē bhavaï, aviyāiṁ āusō! gōyamā tubbhaṁ pi ēyaṁ rōyaï ?.</p>
	    </div>
	    <div type="section" n="799">
	      <p>savāyaṁ bhagavaṁ gōyamē! udayaṁ pēḍhālaputtaṁ ēvaṁ vayāsī — āusantō! udagā nō khalu amhaṁ ēyaṁ rōyaï, jē tē samaṇā vā māhaṇā vā ēvamāikkhanti jāva parūvēnti nō khalu tē samaṇā vā nigganthā vā bhāsaṁ bhāsanti, anutāviyaṁ khalu tē bhāsaṁ bhāsanti, abbhāikkhanti khalu tē samaṇē samaṇōvāsaē vā, jēhiṁ vi annēhiṁ pāṇēhiṁ bhūēhiṁ jīvēhiṁ sattēhiṁ sañjamayanti tāṇavi tē abbhāikkhanti, kassa ṇaṁ taṁ hēuṁ? saṁsāriyā khalu pāṇā, tasā vi pāṇā thāvarattāē paccāyanti, thāvarā vi pāṇā tasattāē paccāyanti, tasakāyāō vippamuccamāṇā thāvarakāyaṁsi uvavajjanti, thāvarakāyāō vippamuccamāṇā tasakāyaṁsi uvavajjanti, tēsiṁ ca ṇaṁ tasakāyaṁsi uvavannāṇaṁ ṭhāṇamēyaṁ adhattaṁ.</p>
	    </div>
	    <div type="section" n="800">
	      <p>savāyaṁ udaē pēḍhālaputtē bhagavaṁ gōyamaṁ ēvaṁ vayāsī — kayarē khalutē āusantō gōyamā! tubbhē vayaha tasā pāṇā tasā āu annahā ?, savāyaṁ bhagavaṁ gōyamē udayaṁ pēḍhālaputtaṁ ēvaṁ vayāsī — āusantō udagā jē tubbhē vayaha tasabhūyā pāṇā tasā tē vayaṁ vadāmō tasā pāṇā, jē vayaṁ vayāmō tasā pāṇā tē tubbhē vadaha tasabhūyā pāṇā, ēē santi duvē ṭhāṇā tullā ēgaṭṭhā, kimāusō! imē bhē suppaṇīyatarāē bhavaï- tasabhūyā pāṇā tasā, imē bhē duppaṇīyatarāē bhavaï- tasā pāṇā tasā, taō ēgamāusō! palikkōsaha ēkkaṁ abhinandaha, ayaṁ pi bhēdō sēnō nēāuē bhavaï.</p>
	      <p>bhagavaṁ ca ṇaṁ udāhu santēgaïyā manussā bhavanti, tēsiṁ ca ṇaṁ ēvaṁ vutta puvvaṁ bhavaï nō khalu vayaṁ sañcāēmō muṇḍā bhavittā agārāō anagāriyaṁ pavvaïttaē, vayaṁ ṇaṁ anupuvvēṇaṁ gōttassa lississāmō, tē ēvaṁ saṅkhavēnti tē  ēvaṁ saṅkhaṁ ṭhavayanti nannattha abhijōgēṇaṁ gāhāvaï-cōraggahaṇa-vimōkkhaṇayāē tasēhiṁ pāṇēhiṁ nihāya daṇḍaṁ, taṁ pi tēsiṁ kusalamēva bhavaï.</p>
	    </div>
	    <div type="section" n="801">
	      <p>tasā vi vuccanti tasā tasasambhārakaḍēṇaṁ kammuṇā nāmaṁ ca ṇaṁ abbhuvagayaṁ bhavaï, tasāuyaṁ ca ṇaṁ palikkhīṇaṁ bhavaï, tasakāyaṭṭhiiyā tē taō āuyaṁ vippajahanti, tē taō āuyaṁ vippajahittā thāvarattāē paccāyanti thāvarā vi vuccanti thāvarā thāvarasambhārakaḍēṇaṁ kammuṇā nāmaṁ ca ṇaṁ abbhuvagayaṁ bhavaï, thāvarāuyaṁ ca ṇaṁ palikkhīṇaṁ bhavaï, thāvarakāyaṭṭhiiyā tē taō āuyaṁ vippajahanti tē taō āuyaṁ vippajahittā bhujjō pāralōiyattāē paccāyanti, tē pāṇā vi vuccanti tē tasā vi vuccanti tē mahākāyā tē ciraṭṭhiiyā.</p>
	    </div>
	    <div type="section" n="802">
	      <p>savāyaṁ udaē pēḍhālaputtē bhayavaṁ gōyamaṁ ēvaṁ vayāsī -āusantō gōyamā! natthi ṇaṁ sē kēi pariyāē jaṁ ṇaṁ samaṇōvāsagassa ēgapāṇātivāyaviraē vi daṇḍē nikkhittē kassa ṇaṁ taṁ hēuṁ? saṁsāriyā khalu pāṇā, thāvarā vi pāṇā tasattāē paccāyanti, tasā vi pāṇā thāvarattāē paccāyanti, thāvarakāyāō vippamuccamāṇā savvē tasakāyaṁsi uvavajjanti, tasakāyāō vippamuccamāṇā savvē thāvarakāyaṁsi uvavajjanti, tēsiṁ ca ṇaṁ thāvarakāyaṁsi uvavannāṇaṁ ṭhāṇamēyaṁ dhattaṁ. savāyaṁ bhagavaṁ gōyamē udayaṁ pēḍhālaputtaṁ ēvaṁ vayāsī — nō khalu āusō! asmākaṁ vattavvaēṇaṁ tubbhaṁ cēva anuppavāēṇaṁ atthi ṇaṁ sē pariyāē jē ṇaṁ samaṇōvāsagassa savvapāṇēhiṁ savvabhūēhiṁ savvajīvēhiṁ savvasattēhiṁ daṇḍē nikkhittē bhavaï kassa ṇaṁ taṁ hēuṁ? saṁsāriyā khalu pāṇā, tasā vi pāṇā thāvarattāē paccāyanti, thāvarā vi pāṇā tasattāē paccāyanti, tasakāyāō vippamuccamāṇā savvē thāvarakāyaṁsi uvavajjanti, thāvarakāyāō vippamuccamāṇā savvē tasakāyaṁsi uva-vajjanti, tēsiṁ ca ṇaṁ tasakāyaṁsi uvavannāṇaṁ ṭhāṇamēyaṁ adhattaṁ tē pāṇā vi vuccanti, tē tasā vi vuccanti, tē </p>
	      <p>mahākāyā tē ciraṭṭhiiyā, tē bahuyaragā pāṇā jēhiṁ samaṇōvāsagassa supaccakkhāyaṁ bhavaï, tē appayarāgā pāṇā jēhiṁ samaṇōvāsagassa apaccakkhāyaṁ bhavaï, sē mahayā tasakāyāō uvasantassa uvaṭṭhiyassa paḍivirayassa jaṁ ṇaṁ tubbhē vā annō vā ēvaṁ vayaha- natthi ṇaṁ sē kēi pariyāē jaṁsi samaṇōvāsagassa ēgapāṇāē vi daṇḍē nikkhittē, ayaṁ pi bhēdē sē nō nēyāuē bhavaï.</p>
	    </div>
	    <div type="section" n="803">
	      <p>bhagavaṁ ca ṇaṁ udāhu niyaṇṭhā khalu pucchiyavvā- āusantō! niyaṇṭhā iha khalu santēgaïyā manussā bhavanti, tēsiṁ ca ṇaṁ ēvaṁ vuttapuvvaṁ bhavaï- jē imē muṇḍē bhavittā agārāō anagāriyaṁ pavvaïttā, ēēsiṁ ṇaṁ āmaraṇantāē daṇḍē nikkhittē, jē imē agāramāvasanti ēēsiṁ ṇaṁ āmaraṇantāē daṇḍē nō nikkhittē, kēī ca ṇaṁ samaṇā jāva vāsāiṁ caüpañcamāiṁ chaṭṭhaddasamāiṁ appayarō vā bhujjayarō vā dēsaṁ dūījjittā agāramāvasējjā? hantā vasējjā, tassa ṇaṁ tamagāratthaṁ vahamāṇassa sē paccakkhāṇē bhaggē bhavaï? nō tiṇaṭṭhē samaṭṭhē, ēvamēva samaṇōvāsagassa vi tasēhiṁ pāṇēhiṁ daṇḍē nikkhittē, thāvarēhiṁ pāṇēhiṁ daṇḍē nō nikkhittē tassa ṇaṁ taṁ thāvarakāyaṁ vahamāṇassa sē paccakkhāṇē nō bhaṅgē bhavaï, sē ēvamāyāṇaha? niyaṇṭhā, sē ēvamāyāṇiyavvaṁ.</p>
	      <p>bhagavaṁ ca ṇaṁ udāhu niyaṇṭhā khalu pucchiyavvā āusantō niyaṇṭhā! iha khalu gāhāvaï vā gāhāvaïputtō vā tahappagārēhiṁ kulēhiṁ āgamma dhammaṁ savaṇavattiyaṁ uvasaṅkamējjā? hantā uvasaṅkamējjā, tēsiṁ ca ṇaṁ tahappagārāṇaṁ dhammē āikkhiyavvē? hantā āikkhiyavvē, kiṁ tē tahappagāraṁ dhammaṁ sōccā nisamma ēvaṁ vaējjā- iṇamēva nigganthaṁ pāvayaṇaṁ saccaṁ anuttaraṁ kēvaliyaṁ paḍipuṇṇaṁ nēyāuyaṁ saṁsuddhaṁ sallagattaṇaṁ siddhimaggaṁ muttimaggaṁ nijjāṇamaggaṁ nivvāṇamaggaṁ avitahaṁ asandiddhaṁ savvadukkhappahīṇamaggaṁ ētthaṁ ṭhiyā jīvā sijjhanti bujjhanti muccanti parinivvāyanti savvadukkhāṇamantaṁ karēnti, taṁ āṇāē tahā gacchāmō tahā ciṭṭhāmō tahā nisīyāmō tahā tuyaṭṭāmō tahā bhuñjāmō tahā bhāsāmō tahā abbhuṭṭhēmō tahā uṭṭhāē uṭṭhēmō tti pāṇāṇaṁ bhūyāṇaṁ jīvāṇaṁ sattāṇaṁ sañjamēṇaṁ sañjamāmō tti vaējjā? hantā vaējjā.</p>
	      <p>kiṁ tē tahappagārā kappanti pavvāvēttaē? hantā kappanti, kiṁ tē tahappagārā kappanti muṇḍāvēttaē? hantā kappanti. kiṁ tē tahappagārā kappanti sikkhāvēttaē? hantā kappanti. kiṁ tē tahappagārā kappanti uvaṭṭhāvēttaē? hantā kappanti. kiṁ tē tahappagārā kappanti uvaṭṭhāvēttaē? hantā kappanti, tēsiṁ ca ṇaṁ tahappagārāṇaṁ savvapāṇēhiṁ jāva savvasattēhiṁ daṇḍē nikkhittē? hantā nikkhittē.</p>
	      <p>sē ṇaṁ ēyārūvēṇaṁ vihārēṇaṁ viharamāṇā jāva vāsāiṁ caüpañcamāiṁ chaṭṭhaddasamāiṁ vā appayarō vā bhujjayarō vā dēsaṁ dūijjittā agāraṁ vaējjā? hantā vaējjā. tassa ṇaṁ, savvapāṇēhiṁ jāvasavvasattēhiṁ daṇḍē nikkhittē? nōiṇaṭṭhē samaṭṭhē, sē jē sē jīvē jassa parēṇaṁ savvapāṇēhiṁ jāva savvasattēhiṁ daṇḍē nō nikkhittē.</p>
	      <p>sē jē sē jīvē jassa ārēṇaṁ savvapāṇēhiṁ jāva sattēhiṁ daṇḍē nikkhittē, sē jē sē jīvē jassa iyāṇiṁ savvapāṇēhiṁ jāva sattēhiṁ daṇḍē nō nikkhittē bhavaï, parēṇaṁ assañjaē ārēṇaṁ sañjaē, iyāṇiṁ assañjaē, assañjayassa ṇaṁ savvapāṇēhiṁ jāva sattēhiṁ daṇḍē nō nikkhittē bhavaï, sē ēvamāyāṇaha? niyaṇṭhā sē ēvamāyāṇiyavvaṁ.</p>
	      <p>bhagavaṁ ca ṇaṁ udāhu niyaṇṭhā khalu pucchiyavvā āusantō! niyaṇṭhā iha khalu parivvāiyā vā parivvāiyāō vā annayarēhintō titthāyataṇēhintō āgamma dhammasavaṇavattiyaṁ uvasaṅkamējjā? hantā uvasaṅkamējjā.</p>
	      <p>kiṁ tēsiṁ tahappagārēṇaṁ dhammē āikkhiyavvē? hantā āikkhiyavvē, taṁ cēva uvaṭṭhāvittaē jāva kappanti ?, hantā kappanti.</p>
	      <p>kiṁ tē tahappagārā kappanti saṁmujitaē? hantā kappanti, tēṇaṁ ēyārūvēṇaṁ vihārēṇaṁ viharamāṇā taṁ cēva jāva agāraṁ vaējjā? hantā vaējjā, tē ṇaṁ tahappagārā kappanti saṁmujittaē? nō iṇaṭṭhē samaṭṭhē.</p>
	      <p>sē jē sē jīvē jē parēṇaṁ nō kappanti sambhujittaē, sē jē sē jīvē ārēṇaṁ kappati sambhujittaē, sē jē sē jīvē jē iyāṇi nō kappanti sambhujittaē, parēṇaṁ assamaṇē ārēṇaṁ, samaṇē iyāṇiṁ assamaṇē, assamaṇēṇaṁ saddhiṁ nō kappati samaṇāṇaṁ nigganthāṇaṁ sambhujittaē, sēēvamāyāṇaha? niyaṇṭhā! sēēvamā-yāṇiyavvaṁ.</p>
	    </div>
	    <div type="section" n="804">
	      <p>bhagavaṁ ca ṇaṁ udāhu- santēgaïyā samaṇōvāsagā bhavanti, tēsiṁ ca ṇaṁ ēvaṁ vuttapuvvaṁ bhavaï nō khalu vayaṁ sañcāēmō muṇḍā bhavittā agārāō anagāriyaṁ pavvaïttaē, vayaṁ ṇaṁ cāuddasaṭṭhamuddiṭṭha-puṇṇamāsiṇīsu paḍipuṇṇaṁ pōsahaṁ sammaṁ anupālēmāṇā viharissāmō, thūlagaṁ pāṇāivāyaṁ paccakkhāissāmō, ēvaṁ thūlagaṁ musāvāyaṁ thūlagaṁ adinnādāṇaṁ thūlagaṁ mēhuṇaṁ thūlagaṁ pariggahaṁ paccakkhāissāmō, icchāparimāṇaṁ karissāmō, duvihaṁ tivihēṇaṁ mā khalu mamaṭṭhāē kiñci vi karēha vā kāravēha vā tattha vi paccakkhāissāmō, tē ṇaṁ abhōccā apiccā asiṇāittā āsandīpēḍhiyāō paccōrūhittā tē tahā kālagayā kiṁ vattavvaṁ siyā sammaṁ kālagaya tti ?</p>
	      <p>vattavvaṁ siyā, tē pāṇā vi vuccanti tē tasā vi vuccanti tē mahākāyā tē ciraṭṭhiiyā tē bahutaragā pāṇā jēhiṁ samaṇōvāsagassa supaccakkhāyaṁ bhavaï, tē appayaragā pāṇā jēhiṁ samaṇōvāsagassa apaccakkhāyaṁ bhavaï , iti sē mahayāō jaṁ ṇaṁ tubbhē vayaha taṁ cēva jāva ayampi bhēdē sē nō nēyāuē bhavaï.</p>
	      <p>bhagavaṁ ca ṇaṁ udāhu santēgaïyā samaṇōvāsagā bhavanti, tēsiṁ ca ṇaṁ ēvaṁ vuttapuvvaṁ bhavaï- nō khalu vayaṁ sañcāēmō muṇḍā bhavittā agārāō anagāriyaṁ jāva pavvaïttaē, nō khalu vayaṁ sañcāēmō cāuddasaṭṭhamuddiṭṭhapuṇṇamāsiṇīsu paḍipuṇṇaṁ pōsahaṁ sammaṁ anupālēmāṇā viharittaē, vayaṁ ṇaṁ apacchima māraṇantiya saṁlēhaṇā jhūsaṇā jhūsiyā bhattapānaṁ paḍiyāikkhiyā jāva kālaṁ anavakaṅkhamāṇā viharissāmō savvaṁ pāṇāivāyaṁ paccakkhāissāmō jāva savvaṁ pariggahaṁ paccakkhāissāmō tivihaṁ tivihēṇaṁ, mā khalu mamaṭṭhāē kiñci vi jāva āsandīpēḍhiyāō paccōrūhittā ētē tahā kālagayā kiṁ vattavvaṁ siyā sammaṁ kālagaya tti? vattavvaṁ siyā, tē pāṇā vi vuccanti jāva ayaṁ pi bhēdē sē nō nēyāuē bhavaï.</p>
	      <p>bhagavaṁ ca ṇaṁ udāhu- santēgaïyā manussā bhavanti, taṁ jahā — mahicchā mahārambhā mahāpariggahā ahammiyā jāva duppaḍiyānandā jāva savvāō pariggahāō appaḍivirayā jāvajjīvāē, jēhiṁ samaṇōvāsagassa āyāṇasō āmaraṇantāē daṇḍē nikkhittē tē taō āugaṁ vippajahanti vippajahittā bhujjō sagamādāē dōggaïgāmiṇō bhavanti, tē pāṇā vi vuccanti tē tasā vi vuccanti tē mahākāyā tē ciraṭṭhiiyā tē bahutaragā āyāṇasō, iti sē mahayāō ṇaṁ jaṁ ṇaṁ tubbhē vadaha taṁ cēva ayampi bhēdē sē nō nēyāuē bhavaï |</p>
	      <p>bhagavaṁ ca ṇaṁ udāhu- santēgaïyā manussā bhavanti taṁ jahā — anārambhā apariggahā dhammiyā</p>
	      <p>dhammāṇuyā jāva savvāō pariggahāō paḍivirayā jāvajjīvāē, jēhiṁ samaṇōvāsagassa āyāṇasō āmaraṇantāē daṇḍē nikkhittē tē taō āugaṁ vippajahanti vippajahittā tē taō bhujjō sagamādāē sōggaïgāmiṇō bhavanti, tē pāṇā vi vuccanti jāva nō nēyāuē bhavaï.</p>
	      <p>bhagavaṁ ca ṇaṁ undāhu- santēgaïyā maṇussā bhavanti, taṁ jahā —appicchā appārambhā appapariggahā dhammiyā dhammāṇuyā jāva ēgaccāō pariggahāō appaḍivirayā, jēhiṁ samaṇōvāsagassa āyāṇasō āmaraṇantāē daṇḍē nikkhittē, tē taō āugaṁ vippajahanti vippajahittā, taō bhujjō sagamādāē sōggaïgāmiṇō bhavanti, tē pāṇā vi vuccanti jāva nō nēyāuē bhavaï.</p>
	      <p>bhagavaṁ ca ṇaṁ udāhu- santēgaïyā manussā bhavanti, taṁ jahā — āraṇṇiyā āvasahiyā gāmaniyantiyā kaṇhuī rahassiyā- jēhiṁ samaṇōvāsagassa āyāṇasō āmaraṇantāē daṇḍē nikkhittē bhavaï- nō bahusañjayā nō bahupaḍivirayā savvapāṇabhūya- jīvasattēhiṁ, appaṇā saccāmōsāiṁ ēvaṁ viujanti- ahaṁ na hantavvō aṇṇaṁ hantavvā  jāva kālamāsē kālaṁ kiccā annayarāiṁ āsuriyāiṁ kibbisiyāiṁ ṭhāṇāīṁ jāva uvavattārō bhavanti, taō vippamuccamāṇā bhujjō ēlamūyattāē tamōrūvattāē paccāyanti, tē pāṇā vi vuccanti jāva nō nēyāuē bhavaï.</p>
	      <p>bhagavaṁ ca ṇaṁ udāhu- santēgaïyā pāṇā dīhāuyā jēhiṁ samaṇōvāsagassa āyāṇasō āmaraṇantāē jāva daṇḍē nikkhittē bhavaï, tē puvvāmēva kālaṁ karēnti karēttā pāralōiyattāē paccāyanti, tē pāṇā vi vuccanti tē tasā vi vuccanti tē mahākāyā tē ciriṭṭhiiyā tē dīhāuyā tē bahuyaragā jēhiṁ samaṇōvāsagassa supaccakkhāyaṁ bhavaï nō nēyāuē bhavaï.</p>
	      <p>bhagavaṁ ca ṇaṁ udāhu- santēgaïyā pāṇā samāuyā, jēhiṁ samaṇōvāsagassa āyāṇasō āmaraṇantāē jāva daṇḍē nikkhittē bhavaï, tē sayamēva kālaṁ karēnti karēttā pāralōiyattāē paccāyanti, tē pāṇā vi vuccanti tē tasā vi vuccanti tē mahākāyā tē samāuyā tē bahuyaragā jēhiṁ samaṇōvāsagassa supaccakkhāyaṁ bhavaï jāva nō nēyāuē bhavaï.</p>
	      <p>bhagavaṁ ca ṇaṁ udāhu- santēgaïyā pāṇā appāuyā jēhiṁ samaṇōvāsagassa āyāṇasō āmaraṇantāē jāva daṇḍē nikkhittē bhavaï, tē puvvāmēva kālaṁ karēnti karēttā pāralōiyattāē paccāyanti, tē pāṇā vi vuccanti tē tasā vi vuccanti tē mahākāyā tē appāuyā tē bahuyaragā pāṇā jēhiṁ samaṇōvāsagassa supaccakkhāyaṁ bhavaï jāva nō ṇanēyāuē bhavaï.</p>
	      <p>bhagavaṁ ca ṇaṁ udāhu- santēgaïyā samaṇōvāsagā bhavanti, tēsiṁ ca ṇaṁ ēvaṁ vuttapuvvaṁ bhavaï- nō khalu vayaṁ sañcāēmō muṇḍē bhavittā jāva pavvaïttaē, nō khalu vayaṁ sañcāēmō cāuddasaṭṭhamuddiṭṭhapuṇṇamāsiṇīsu paḍipuṇṇaṁ pōsahaṁ anupālittaē, nō khalu vayaṁ sañcāēmō apacchimaṁ jāva viharittaē, vayaṁ ṇaṁ sāmāiyaṁ dēsāvagāsiyaṁ puratthā pāīṇaṁ vā paḍīṇaṁ vā dāhiṇaṁ vā udīṇaṁ vā ētāvatā jāva savvapāṇēhiṁ jāva savvasattēhiṁ daṇḍē nikkhittē jāva savvapāṇabhūyajīvasattēhiṁ khēmaṅkarē ahamaṁsi.</p>
	      <p>tattha ārēṇaṁ jē tasā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē, taō āuṁ vippajahittā tattha ārēṇaṁ cēva jē tasā pāṇā, jēhiṁ samaṇōvāsagassa āyāṇasō jāva tēsu paccāyanti, jēhiṁ samaṇōvāsagassa supaccakkhāyaṁ bhavaï tē pāṇā vi jāva ayaṁ pi bhēdē sē nō nēyāuē bhavaï,</p>
	    </div>
	    <div type="section" n="805">
	      <p>tattha ārēṇaṁ jē tasā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē tē taō āuṁ vippajahanti vippajahittā tattha ārēṇaṁ cēva jāva thāvarā pāṇā jēhiṁ samaṇōvāsagassa aṭṭhāē daṇḍē anikkhittē aṇaṭṭhāē daṇḍē nikkhittē tēsu paccāyanti, jēhiṁ samaṇōvāsagassa aṭṭhāē daṇḍē anikkhittē aṇaṭṭhāē daṇḍē nikkhittē tē pāṇā vi vuccanti tē tasā tē ciraṭṭhiiyā jāva ayaṁ pi bhēdē sē nō nēyāuē bhavaï.</p>
	      <p>tattha ārēṇaṁ jē tasā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē tē taō āuṁ vippajahanti vippajahittā tattha parēṇaṁ cēva jē tasā thāvarā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē tēsu paccāyanti tēhiṁ samaṇōvāsagassa supaccakkhāyaṁ bhavaï, tē pāṇā vi vuccanti jāva ayaṁ pi bhēdē sē nō nēyāuē bhavaï.</p>
	      <p>tattha ārēṇaṁ jē thāvarā pāṇā jēhiṁ samaṇōvāsagassa aṭṭhāē daṇḍē anikkhittē aṇaṭṭhāē daṇḍē nikkhittē tē taō āuṁ vippajahanti vippajahittā tattha ārēṇaṁ cēva jē tasā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē tēsu paccāyanti tēhiṁ samaṇōvāsagassa supaccakkhāyaṁ bhavaï tē pāṇāvi jāva ayaṁ pi bhēdē sē nō nēyāuē bhavaï</p>
	      <p>tattha ārēṇaṁ jē thāvarā pāṇā jēhiṁ samaṇōvāsagassa aṭṭhāē daṇḍē anikkhittē aṇaṭṭhāē daṇḍē nikkhittē tē taō āu vippajahanti vippajahittā tē tattha ārēṇaṁ cēva jē thāvarā pāṇā jēhiṁ samaṇōvāsagassa aṭṭhāē daṇḍē anikkhittē aṇaṭṭhāē daṇḍē nikkhittē tēsu paccāyanti, tēhi samaṇōvāsagassa aṭṭhāē daṇḍē anikkhittē aṇaṭṭhāē daṇḍē nikkhittē tē pāṇā vi jāva ayaṁ pi bhēdē sē nō nēyāuē bhavaï.</p>
	      <p>tattha ārēṇaṁ jē thāvarā pāṇā jēhiṁ samaṇōvāsagassa aṭṭhāē daṇḍē anikkhittē aṭṭhāē daṇḍē nikkhittē taō āuṁ vippajahanti vippajahittā tattha parēṇaṁ cēva jē tasā thāvarā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē tēsu paccāyanti tēhiṁ samaṇōvāsagassa supaccakkhāyaṁ bhavaï, tē pāṇā vi jāva ayaṁ pi bhēdē sē nō nēyāuē bhavaï.</p>
	      <p>tattha parēṇaṁ jē tasathāvarā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē tē taō āuṁ vippajahanti vippajahittā tattha ārēṇaṁ jē tasā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē tēsu paccāyanti, tēhiṁ samaṇōvāsagassa supaccakkhāyaṁ bhavaï, tē pāṇāvi jāva ayaṁ pi bhēdē sē nō nēyāuē bhavaï.</p>
	      <p>tattha parēṇaṁ jē tasathāvarā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhittē tē taō āuṁ vippajahanti vippajahittā tattha ārēṇaṁ jē thāvarā pāṇā jēhiṁ samaṇōvāsagassa aṭṭhāē daṇḍē anikkhittē aṇaṭṭhāē daṇḍē nikkhittē tēsu paccāyanti, tēhiṁ samaṇōvāsagassa aṭṭhāē anikkhittē aṇaṭṭhāē nikkhittē jāva tē pāṇāvi ayaṁ pi bhēdē sē nō nēyāuē bhavaï.</p>
	      <p>tattha parēṇaṁ jē tasathāvarā pāṇā jēhiṁ samaṇōvāsagassa āyāṇasō āmaraṇantāē daṇḍē nikkhitē tē taō āuṁ vippajahanti vippajahittā tē tattha parēṇaṁ cēva jē tasathāvarā pāṇā jēhiṁ samaṇōvāsagassa āyāṇasō āmaraṇantāē daṇḍē ṇikkhittē tēsu paccāyanti tēhiṁ samaṇōvāsagassa supaccakkhāyaṁ bhavaï tē pāṇā vi jāva ayaṁ pi bhēdē sē nō nēyāuē bhavaï.</p>
	      <p>bhagavaṁ ca ṇaṁ udāhu- na ēyaṁ bhūyaṁ na ēyaṁ bhavvaṁ na ēyaṁ bhavissaṁ jaṁ ṇaṁ- tasā pāṇā vōcchijjihinti thāvarā pāṇā bhavissanti thāvarā pāṇā vi vōcchijjihinti tasā pāṇā bhavissanti avōcchinnēhiṁ tasathāvarēhiṁ pāṇēhiṁ jaṁ ṇaṁ tubbhē vā annō vā ēvaṁ vadaha- natthi ṇaṁ sē kēi pariyāē jāva  nō nēyāuē bhavaï.</p>
	    </div>
	    <div type="section" n="806">
	      <p>bhagavaṁ ca ṇaṁ udāhu — āusantō! udagā jē khalu samaṇaṁ vā māhaṇaṁ vā paribhāsaï mitti mannaï āgamittā nāṇaṁ, āgamittā daṁsaṇaṁ, āgamittā carittaṁ, pāvāṇaṁ kammāṇaṁ akaraṇayāē,sē khalu paralōga-palimanthattāē ciṭṭhaï, jē khalu samaṇaṁ vā māhaṇaṁ vā nō paribhāsaï mitti mannaï āgamittā nāṇaṁ āgamittā daṁsaṇaṁ āgamittā carittaṁ pāvāṇaṁ kammāṇaṁ akaraṇayāē sē khalu paralōgavisuddhīē ciṭṭhaï, taē ṇaṁ sē udaē pēḍhālaputtē bhagavaṁ gōyamaṁ anāḍhāyamāṇē jāmēva diṁsi pāubbhūē tāmēva disiṁ pahārēttha gamaṇāē.</p>
	      <p>bhagavaṁ ca ṇaṁ udāhu āusantō udagā! jē khalu tahābhūtassa samaṇassa vā māhaṇassa vā antiē ēgamavi āriyaṁ dhammiyaṁ suvayaṇaṁ sōccā nisamma appaṇō cēva suhumāē paḍilēhāē anuttaraṁ jōgakhēmapayaṁ lambhiē samāṇē sō vi tāva taṁ āḍhāi parijāṇēi vandaï namaṁsaï sakkārēi sammāṇēi kallāṇaṁ maṅgalaṁ dēvayaṁ cēiyaṁ pajjuvāsaï. taē ṇaṁ sē udaē pēḍhālaputtē bhagavaṁ gōyamaṁ ēvaṁ vayāsī —</p>
	      <p>ēēsi ṇaṁ bhantē! padāṇaṁ puvviṁ annāṇayāē asavaṇāyāē abōhīē anabhigamēṇaṁ adiṭṭhāṇaṁ asuyāṇaṁ amuyāṇaṁ avinnāyāṇaṁ avvōgaḍāṇaṁ anigūḍhāṇaṁ avicchinnāṇaṁ anisiṭṭhāṇaṁ anivūḍhāṇaṁ anuvahāriyāṇaṁ ēyamaṭṭhaṁ nō saddahiyaṁ nō pattiyaṁ nō rōiyaṁ, ēēsi ṇaṁ bhantē! padāṇaṁ ēṇhiṁ jāṇayāē savaṇayāē bōhīē jāva uvadhāraṇayāē ēyamaṭṭhaṁ saddahāmi pattiyāmi rōēmi ēvāmēyaṁ jahā ṇaṁ tubbhē vadaha,...</p>
	      <p>taē ṇaṁ bhagavaṁ gōyamē udagaṁ pēḍhālaputtaṁ ēvaṁ vayāsī — saddāhāhi ṇaṁ ajjō! pattiyāhi ṇaṁ ajjō! rōēhi ṇaṁ ajjō! ēvamēyaṁ jahā ṇaṁ amhē vayāmō, taē ṇaṁ sē udaē pēḍhālaputtē bhagavaṁ gōyamaṁ ēvaṁ vayāsī — icchāmi ṇaṁ bhantē! tubbhaṁ antiē cāujjāmāō dhammāō pañcamahavvaïyaṁ sapaḍikkamaṇaṁ dhammaṁ uvasampajjittāṇaṁ viharittaē,...</p>
	      <p>taē ṇaṁ bhagavaṁ gōyamē udagaṁ pēḍhālaputtaṁ gahāya jēṇēva samaṇē bhagavaṁ mahāvīrē tēṇēva uvāgacchaï, uvāgacchaïttā taē ṇaṁ sē udaē pēḍhālaputtē samaṇaṁ bhagavaṁ mahāvīraṁ tikkhuttō āyāhiṇaṁ, payāhiṇaṁ karēi, karēttā vandaï namaṁsaï, vandittā namaṁsittā ēvaṁ vayāsī — icchāmi ṇaṁ bhantē! tubbhaṁ antiē cāujjāmāō dhammāō pañcamahavvaïyaṁ sapaḍikkamaṇaṁ dhammaṁ uvasampajjitā ṇaṁ viharittaē.</p>
	      <p>taē ṇaṁ samaṇē bhāvaṁ mahāvīrē udayaṁ ēvaṁ vayāsī — ahāsuhaṁ dēvāṇuppiyā! mā paḍibandhaṁ karēhi, taē ṇaṁ sē udaē pēḍhālaputtē samaṇassa bhagavaō mahāvīrassa antiē cāujjāmāō dhammāō pañcamahavvaïyaṁ sapaḍikkamaṇaṁ dhammaṁ uvasampajjittāṇaṁ viharaï.</p>
	      <p>tti bēmi </p>
	    </div>
	  </div><!-- uddēsō !-->
	</div><!-- ajjhayaṇaṁ !-->
      </div><!-- suyakkhandō !-->
    </body>
  </text>
</TEI>
