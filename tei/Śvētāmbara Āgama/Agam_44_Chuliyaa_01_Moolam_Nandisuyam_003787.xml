<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" version="5.0" n="">
  <teiHeader xml:lang="eng">
    <fileDesc>
      <titleStmt>
        <title type="main">Nāndīsūtra</title>
        <author>Dēvavācaka</author>
	<principal>
	  <persName ref="http://viaf.org/viaf/372149294434280521495">
	    <forename>Andrew</forename>
	    <surname>Ollett</surname>
	  </persName>
	</principal>
      </titleStmt>

      <publicationStmt>
        <authority>Prakrit Digital Texts Project</authority>
        <availability status="restricted">
          <p>Distributed under a <ref target="https://creativecommons.org/licenses/by-sa/4.0/" type="url">Creative Commons Attribution-ShareAlike 4.0</ref> license.</p>
	  <!-- further information here? !-->
        </availability>
        <date>2020</date>
      </publicationStmt>

      <sourceDesc>
	<p>The source of this digital text is the .docx file of the Nāndīsūtra prepared by <persName>Muni Shree Deepratnasagar</persName> and posted to the Jain e-Library website with the ID number 003787.</p>
      </sourceDesc>
    </fileDesc>

    <profileDesc>
      <langUsage>
	<language ident="eng">English</language>
	<language ident="pra-Latn">Prakrit in Roman transliteration (ISO-15919)</language>
	<language ident="san-Latn">Sanskrit in Roman transliteration (ISO-15919)</language>
      </langUsage>
      <textClass>
	<keywords>
	  <term><!--each keyword in a <term/> element --></term>
	</keywords>
      </textClass>
    </profileDesc>


    <encodingDesc>
      <editorialDecl>
        <p><!-- romanization !-->
          <!-- orthography !-->
        <!-- encoding !--></p>
	<p>Expanded abbreviations: none.</p>
      </editorialDecl>
    </encodingDesc>

    <revisionDesc>
      <change when="2020-08-10" who="Andrew Ollett">
	<list>
	  <item>Initial version.</item>
	</list>
      </change>
    </revisionDesc>
  </teiHeader>

  <text xml:lang="pra-Latn">
    <body>
      <div type="section" n="1">
	<lg n="1">
	  <l>jayaï jagajīvajōṇī-viyāṇaō jagagurū jagāṇandō</l>
	  <l>jaganāhō jagabandhū jayaï jagappiyāmahō bhayavaṁ</l>
	</lg>
      </div>
      <div type="section" n="2">
	<lg n="2">
	  <l>jayaï suyāṇaṁ pabhavō titthayarāṇaṁ apacchimō jayaï</l>
	  <l>jayaï gurū lōgāṇaṁ jayaï mahappā mahāvīrō</l>
	</lg>
      </div>
      <div type="section" n="3">
	<lg n="3">
	  <l>bhaddaṁ savvajagujjōyagassa bhaddaṁ jiṇassa vīrassa</l>
	  <l>bhaddaṁ surāsuraṇamaṁsiyassa bhaddaṁ dhuyarayassa</l>
	</lg>
      </div>
      <div type="section" n="4">
	<lg n="4">
	  <l>guṇabhavana-gahaṇa suyarayaṇabhariya daṁsaṇa-visuddha-ratthāgā</l>
	  <l>saṅghanagara bhaddaṁ tē akkhaṇḍacaritta-pāgārā</l>
	</lg>
      </div>
      <div type="section" n="5">
	<lg n="5">
	  <l>sañjama-tava-tumbārayassa namō sammatta-pāriyallassa</l>
	  <l>appaḍicakkassa jaō hōu sayā saṅghacakkassa</l>
	</lg>
      </div>
      <div type="section" n="6">
	<lg n="6">
	  <l>bhaddaṁ sīlapaḍāgūsiyassa tava-niyama-turaya-juttassa</l>
	  <l>saṅgharahassa bhagavaō sajjhāya-suṇēmi-ghōsassa</l>
	</lg>
      </div>
      <div type="section" n="7">
	<lg n="7">
	  <l>kammaraya-jalōha-viniggayassa suyarayaṇa-dīhanālassa</l>
	  <l>pañcamahavvayathirakaṇṇiyassa guṇakēsarālassa</l>
	</lg>
      </div>
      <div type="section" n="8">
	<lg n="8">
	  <l>sāvagajanamahuaraparivuḍassa jinasūra-tēyabuddhassa</l>
	  <l>saṅghapaümassa bhaddaṁ samaṇagaṇa-sahassapattassa</l>
	</lg>
      </div>
      <div type="section" n="9">
	<lg n="9">
	  <l>tava-sañjama-maya-lañchana akiriya-rāhumuha-duddharisa niccaṁ</l>
	  <l>jaya saṅghacanda! nimmala-sammatta-visuddhajōṇhāgā</l>
	</lg>
      </div>
      <div type="section" n="10">
	<lg n="10">
	  <l>paratitthiya-gaha-paha-nāsagassa tavatēya-dittalēsassa</l>
	  <l>nāṇujjōyassa jaē bhaddaṁ damasaṅghasūrassa</l>
	</lg>
      </div>
      <div type="section" n="11">
	<lg n="11">
	  <l>bhaddaṁ dhii-vēlā-parigayassa sajjhāya-jōga-magarassa</l>
	  <l>akkhōbhassa bhagavaō saṅghasamuddassa rundassa</l>
	</lg>
      </div>
      <div type="section" n="12">
	<lg n="12">
	  <l>sammaddaṁsaṇa-vara-vaïra daḍha-rūḍha-gāḍhāvagāḍha-pēḍhassa</l>
	  <l>dhammavara-rayaṇa-maṇḍiya cāmīyara-mēhalāgassa</l>
	</lg>
      </div>
      <div type="section" n="13">
	<lg n="13">
	  <l>niyamūsiya-kaṇaya-silāyalujjala-jalanta-cittakūḍassa</l>
	  <l>nandanavana-manahara-surabhi sīla-gandhuddhamāyassa</l>
	</lg>
      </div>
      <div type="section" n="14">
	<lg n="14">
	  <l>jīvadayā-sundara-kandaruddariya-munivara-maïnda-iṇṇassa</l>
	  <l>hēusaya-dhāu-pagalanta- rayaṇa dittōsahi-guhassa</l>
	</lg>
      </div>
      <div type="section" n="15">
	<lg n="15">
	  <l>saṁvara-varajala-pagaliya-ujjhara- ppavirāyamāṇa-hārassa</l>
	  <l>sāvaga-jana-paüra-ravanta- mōra-naccanta-kuharassa</l>
	</lg>
      </div>
      <div type="section" n="16">
	<lg n="16">
	  <l>vinaya-naya-pavara-munivara- phuranta-vijju-jjalanta-siharassa</l>
	  <l>vivihaguṇa-kapparukkhaga phalabhara-kusumāula-vaṇassa</l>
	</lg>
      </div>
      <div type="section" n="17">
	<lg n="17">
	  <l>nāṇa-vararayaṇa-dippanta-kanta vēruliya-vimala-cūlassa</l>
	  <l>vandāmi vinayapaṇaō saṅghamahāmandaragirissa</l>
	  <l>[guṇarayāṇujjala kaḍayaṁ sīlasugandha tavamaṇḍi uddēsaṁ</l>
	  <l>suyabārasaṅgasiharaṁ saṅghamahāmandaraṁ vandē]</l>
	  <l>[nagaraha caükkapaümē candēsūrē samudda mēruṁmi</l>
	  <l>jō uvamijjaï sayayaṁ taṁ saṅghaguṇāyaraṁ vandē]</l>
	</lg>
      </div>
      <div type="section" n="18">
	<lg n="18">
	  <l>vandē usabhaṁ ajiaṁ sambhavamabhinandaṇaṁ sumaï-suppabha-supāsaṁ</l>
	  <l>sasi-pupphadanta-sīyala-sijjaṁsaṁ vāsupujjaṁ ca</l>
	</lg>
      </div>
      <div type="section" n="19">
	<lg n="19">
	  <l>vimalamananta ya dhammaṁ santiṁ kunthu araṁ ca malliṁ ca</l>
	  <l>munisuvvaya-nami-nēmiṁ pāsaṁ taha vaddhamāṇaṁ ca</l>
	</lg>
      </div>
      <div type="section" n="20">
	<lg n="20">
	  <l>paḍhamittha indabhūī bīē puṇa hōi aggibhūi tti</l>
	  <l>taīē ya vāubhūī taō viyattē suhammē ya</l>
	</lg>
      </div>
      <div type="section" n="21">
	<lg n="21">
	  <l>maṇḍiya-mōriyaputtē akampiē cēva ayalabhāyā ya</l>
	  <l>mēyajjē ya pahāsē ya gaṇaharā hunti vīrassa</l>
	</lg>
      </div>
      <div type="section" n="22">
	<lg n="22">
	  <l>nivvui-paha-sāsaṇayaṁ jayaï sayā savvabhāvadēsaṇayaṁ</l>
	  <l>kusamaya-maya-nāsaṇayaṁ jiṇindavaravīrasāsaṇayaṁ</l>
	</lg>
      </div>
      <div type="section" n="23">
	<lg n="23">
	  <l>suhammaṁ aggivēsāṇaṁ jambūnāmaṁ ca kāsavaṁ</l>
	  <l>pabhavaṁ kaccāyaṇaṁ vandē vacchaṁ sijjambhavaṁ tahā</l>
	</lg>
      </div>
      <div type="section" n="24">
	<lg n="24">
	  <l>jasabhaddaṁ tuṅgiyaṁ vandē sambhūyaṁ cēva māḍharaṁ</l>
	  <l>bhaddabāhuṁ ca pāiṇṇaṁ thūlabhaddaṁ ca gōyamaṁ</l>
	</lg>
      </div>
      <div type="section" n="25">
	<lg n="25">
	  <l>ēlāvaccasagōttaṁ vandāmi mahāgiriṁ suhatthiṁ ca</l>
	  <l>tattō kōsiyagōttaṁ bahulassa sarivvayaṁ vandē</l>
	</lg>
      </div>
      <div type="section" n="26">
	<lg n="26">
	  <l>hāriyaguttaṁ sāiṁ ca vandimō hāriyaṁ ca sāmajjaṁ</l>
	  <l>vandē kōsiyagōttaṁ saṇḍillaṁ ajjajīyadharaṁ</l>
	</lg>
      </div>
      <div type="section" n="27">
	<lg n="27">
	  <l>tisamudda-khāya-kittiṁ dīvasamuddēsu gahiya-pēyālaṁ</l>
	  <l>vandē ajjasamuddaṁ akkhubhiya-samudda-gambhīraṁ</l>
	</lg>
      </div>
      <div type="section" n="28">
	<lg n="28">
	  <l>bhaṇagaṁ karagaṁ jharagaṁ pabhāvagaṁ nāṇa-daṁsaṇa-guṇāṇaṁ</l>
	  <l>vandāmi ajjamaṅguṁ suya-sāgara-pāragaṁ dhīraṁ</l>
	</lg>
      </div>
      <div type="section" n="29">
	<lg n="29">
	  <l>vandāmi ajjadhammaṁ tattō vandē ya bhaddaguttaṁ ca</l>
	  <l>tattō ya ajjavaïraṁ tavaniyamaguṇēhiṁ vaïrasamaṁ</l>
	</lg>
      </div>
      <div type="section" n="30">
	<lg n="30">
	  <l>vandāmi ajjarakkhiyakhamaṇē rakkhiyacarittasavvassē</l>
	  <l>rayaṇakaraṇḍagabhūō anuōgō rakkhiō jēhiṁ</l>
	</lg>
      </div>
      <div type="section" n="31">
	<lg n="31">
	  <l>nāṇaṁmi daṁsaṇaṁmi ya tava-vinaē niccakālamujjuttaṁ</l>
	  <l>ajjaṁ nandilakhamaṇaṁ sirasā vandē pasannamanaṁ</l>
	</lg>
      </div>
      <div type="section" n="32">
	<lg n="32">
	  <l>vaḍḍhaü vāyagavaṁsō jasavaṁsō ajja-nāgahatthīṇaṁ</l>
	  <l>vāgaraṇa-karaṇa-bhaṅgī - kammapayaḍī-pahāṇāṇaṁ</l>
	</lg>
      </div>
      <div type="section" n="33">
	<lg n="33">
	  <l>jaccañjaṇa-dhāusamappahāṇa muddīya-kuvalayanihāṇaṁ</l>
	  <l>vaḍḍhaü vāyagavaṁsō rēvaïnakkhattanāmāṇaṁ</l>
	</lg>
      </div>
      <div type="section" n="34">
	<lg n="34">
	  <l>ayalapurā nikkhantē kāliyasuya-ānuōgiē dhīrē</l>
	  <l>bambhaddīvaga-sīhē vāyagapayamuttamaṁ pattē</l>
	</lg>
      </div>
      <div type="section" n="35">
	<lg n="35">
	  <l>jēsiṁ imō anuōgō payaraï ajjāvi aḍḍhabharahaṁmi</l>
	  <l>bahunayara-niggaya-jasē tē vandē khandilāyariē</l>
	</lg>
      </div>
      <div type="section" n="36">
	<lg n="36">
	  <l>tattō himavantamahanta-vikkamē dhii-parakkamamanantē</l>
	  <l>sajjhāyamanantadharē himavantē vandimō sirasā</l>
	</lg>
      </div>
      <div type="section" n="37">
	<lg n="37">
	  <l>kāliyasuyaanuōgassa dhāraē dhāraē ya puvvāṇaṁ</l>
	  <l>himavantakhamāsamaṇē vandē nāgajjuṇāyariē</l>
	</lg>
      </div>
      <div type="section" n="38">
	<lg n="38">
	  <l>miu-maddava-sampannē anupuvviṁ vāyagattaṇaṁ pattē</l>
	  <l>ōha-suya-samāyārē nāgajjuṇavāyaē vandē</l>
	  <l>[gōvindāṇampi namō anuōgaviula dhāraṇindāṇaṁ</l>
	  <l>niccaṁ khantidayāṇaṁ parūvaṇēdullabhinnāṇaṁ</l>
	  <l>tattōya bhūyadinnaṁ niccaṁ tavasañjamē anivviṇaṁ]</l>
	</lg>
      </div>
      <div type="section" n="39">
	<lg n="39">
	  <l>varataviya-kanaga-campaga-vimalaü-varakamala-gabbha-sarivannē</l>
	  <l>bhaviṇa-jana-hiyaya-daïē dayā-guṇa-visāraē dhīrē</l>
	</lg>
      </div>
      <div type="section" n="40">
	<lg n="40">
	  <l>aḍḍhabharaha-ppahāṇē bahuviha-sajjhāya-sumuṇiya-pahāṇē</l>
	  <l>anuōgiya-vara-vasabhē nāila-kulavaṁsa-nandikarē</l>
	</lg>
      </div>
      <div type="section" n="41">
	<lg n="41">
	  <l>bhūyahia-ppagabbhē vandē'haṁ bhūyadinnamāyariē</l>
	  <l>bhava-bhaya-vucchēyakarē sīsē nāgajjuṇarisīṇaṁ</l>
	</lg>
      </div>
      <div type="section" n="42">
	<lg n="42">
	  <l>sumuṇiya-niccāniccaṁ sumuṇiya-suttattha-dhārayaṁ vandē</l>
	  <l>sabbhāvubbhāvaṇā tattha [vandē] lōhiccamāṇāṇaṁ</l>
	</lg>
      </div>
      <div type="section" n="43">
	<lg n="43">
	  <l>attha-mahattha-kkhāṇiṁ susamaṇa-vakkhāṇa-kahaṇa-nivvāṇiṁ</l>
	  <l>payaīē mahuravāṇiṁ payaō paṇamāmi dūsagaṇiṁ</l>
	</lg>
      </div>
      <div type="section" n="44">
	<lg n="44">
	  <l>sukumāla-kōmala-talē-tēsiṁ paṇamāmi lakkhaṇa-pasatthē</l>
	  <l>pāē pāvayaṇīṇaṁ pāḍicchagasaēhiṁ paṇivaïē</l>
	</lg>
      </div>
      <div type="section" n="45">
	<lg n="45">
	  <l>jē annē bhagavantē kāliya-suya-ānuōgiē dhīrē</l>
	  <l>tē paṇamiūṇa sirasā nāṇassa parūvaṇaṁ vōcchaṁ</l>
	</lg>
      </div>
      <div type="section" n="46">
	<lg n="46">
	  <l>sēla-dhana-kuḍaga cālaṇi paripūṇaga-haṁsa mahisa mēsē ya</l>
	  <l>masaga jalūga birālī jāhaga gō bhēri ābhīrī</l>
	</lg>
      </div>
      <div type="section" n="47">
	<p>sā samāsaō tivihā pannattā taṁ jahā jāṇiyā ajāṇiyā duvviyaḍḍhā</p>
	<p>jāṇiyā jahā —</p>
      </div>
      <div type="section" n="48">
	<lg n="48">
	  <l>khīramavi jahā haṁsā jē ghuṭṭanti iha guruguṇasamiddhā</l>
	  <l>dōsē ya vivajjantī taṁ jāṇasu jāṇiyaṁ parisaṁ</l>
	</lg>
      </div>
      <div type="section" n="49">
	<lg n="49">
	  <l>ajāṇiyā jahā —</l>
	</lg>
      </div>
      <div type="section" n="50">
	<lg n="50">
	  <l>jā hōi pagaïmahurā miya-chāvaya-sīhakukkuḍayabhūā</l>
	  <l>rayaṇāmiva asaṇṭhaviyā ajāṇiyā sā bhavē parisā</l>
	</lg>
      </div>
      <div type="section" n="51">
	<lg n="51">
	  <l>duvviyaḍḍhā jahā —</l>
	</lg>
      </div>
      <div type="section" n="52">
	<lg n="52">
	  <l>na ya katthaï nimmāō na ya pucchaï paribhavassa dōsēṇaṁ</l>
	  <l>vatthi vva vāyapuṇṇō phuṭṭaï gāmillaya viyaḍḍhō</l>
	</lg>
      </div>
      <div type="section" n="53">
	<p>nāṇaṁ pañcavihaṁ pannattaṁ taṁ jahā — ābhinibōhiyanāṇaṁ, suyanāṇaṁ, ōhināṇaṁ, maṇapajjava nāṇaṁ, kēvalanāṇaṁ.</p>
      </div>
      <div type="section" n="54">
	<p>taṁ samāsaō duvihaṁ pannattaṁ taṁ jahā — paccakkhaṁ ca parōkkhaṁ ca.</p>
      </div>
      <div type="section" n="55">
	<p>sē kiṁ taṁ paccakkhaṁ? paccakkhaṁ duvihaṁ pannattaṁ taṁ jahā  —indiyapaccakkhaṁ ca nōindiya paccakkhaṁ ca.</p>
      </div>
      <div type="section" n="56">
	<p>sē kiṁ taṁ indiyapaccakkhaṁ? indiyapaccakkhaṁ pañcavihaṁ pannattaṁ taṁ jahā — sōindiyapaccakkhaṁ cakkhindiyapaccakkhaṁ ghāṇindiyapaccakkhaṁ jimbbhidiyapaccakkhaṁ phāsindiyapaccakkhaṁ, sē ttaṁ indiyapaccakkhaṁ.</p>
      </div>
      <div type="section" n="57">
	<p>sē kiṁ taṁ nōindiyapaccakkhaṁ? nōindiyapaccakkhaṁ tivihaṁ pannattaṁ, taṁ jahā — ōhināṇapaccakkhaṁ maṇapajjavanāṇapaccakkhaṁ kēvalanāṇapaccakkhaṁ.</p>
      </div>
      <div type="section" n="58">
	<p>sē kiṁ taṁ ōhināṇapaccakkhaṁ? ōhināṇapaccakkhaṁ duvihaṁ pannattaṁ taṁ jahā — bhavapaccaïyaṁ ca khaōvasamiyaṁ ca.</p>
      </div>
      <div type="section" n="59">
	<p>sē kiṁ taṁ bhava paccaïyaṁ? duṇhaṁ, taṁ jahā — dēvāṇa ya nēraïyāṇa ya.</p>
      </div>
      <div type="section" n="60">
	<p>sē kiṁ taṁ khaōvasamiyaṁ? duṇhaṁ, taṁ jahā — maṇussāṇa ya pañcēndiyatirikkhajōṇiyāṇa ya, kō hēū khaōvasamiyaṁ? khaōvasamiyaṁ- tayāvaraṇijjāṇaṁ kammāṇaṁ udiṇṇāṇaṁ khaēṇaṁ anudiṇṇāṇaṁ uvasamēṇaṁ ōhināṇaṁ samuppajjaï.</p>
      </div>
      <div type="section" n="61">
	<p>ahavā guṇapaḍivaṇṇassa anagārassa ōhināṇaṁ samuppajjaï, taṁ samāsaō chavvihaṁ pannattaṁ taṁ jahā — ānugāmiyaṁ anānugāmiyaṁ vaḍḍhamāṇayaṁ hīyamāṇayaṁ paḍivāi appaḍivāi.</p>
      </div>
      <div type="section" n="62">
	<p>sē kiṁ taṁ ānugāmiyaṁ ōhināṇaṁ? ānugāmiyaṁ ōhināṇaṁ duvihaṁ pannattaṁ taṁ jahā — antagayaṁ ca majjhagayaṁ ca.</p>
	<p>sē kiṁ taṁ antagayaṁ? antagayaṁ tivihaṁ pannattaṁ taṁ jahā — puraō antagayaṁ maggaō antagayaṁ pāsaō antagayaṁ. sē kiṁ taṁ puraō antagayaṁ? puraō antagayaṁ- sē jahānāmaē kēi purisē ukkaṁ vā caḍuliyaṁ vā alāyaṁ vā maṇiṁ vā jōiṁ vā paīvaṁ vā puraō kāuṁ paṇōllēmāṇē-paṇōllēmāṇē gacchējjā, sē ttaṁ puraō aṅgatayaṁ. sē kiṁ taṁ maggaō antagayaṁ? maggaō antagayaṁ- sē jahānāmaē kēi purisē ukkaṁ vā caḍuliyaṁ vā alāyaṁ vā maṇiṁ vā jōiṁ vā paīvaṁ vā maggaō kāuṁ anukaḍḍhēmāṇē anukaḍḍhēmāṇē gacchējjā, sē ttaṁ maggaō antagayaṁ. sē kiṁ taṁ pāsaō antagayaṁ? pāsaō antagayaṁ- sē jahānāmaē kēi purisē ukkaṁ vā caḍuliyaṁ vā alāyaṁ vā maṇiṁ vā jōiṁ vā paīvaṁ vā pāsaō kāuṁ parikaḍḍhēmāṇē-parikaḍḍhēmāṇē gacchējjā, sē ttaṁ pāsaō antagayaṁ. sē ttaṁ antagayaṁ.</p>
	<p>sē kiṁ taṁ majjhagayaṁ? majjhagayaṁ- sē jahānāmaē kēi purisē ukkaṁ vā caḍuliyaṁ vā alāyaṁ vā maṇiṁ vā jōiṁ vā paīvaṁ vā matthaē kāuṁ gacchējjā, sēttaṁ majjhagayaṁ. antagayassa majjhagayassa ya kō païvisēsō puraō antagaēṇaṁ ōhināṇēṇaṁ puraō cēva saṅkhējjāṇi vā asaṅkhējjāṇi vā jōyaṇāi jāṇaï pāsaï; pāsaō antagaēṇaṁ ōhināṇēṇaṁ pāsaō cēva saṅkhējjāṇi vā asaṅkhējjāṇi vā jōyaṇāiṁ jāṇaï pāsaï; majjhagaēṇaṁ ōhināṇēṇaṁ savvaō samantā saṅkhējjāṇi vā asaṅkhējjāṇi vā jōyaṇāiṁ jāṇaï pāsaï; sē ttaṁ ānugāmiyaṁ ōhināṇaṁ.</p>
      </div>
      <div type="section" n="63">
	<p>sē kiṁ taṁ anānugāmiyaṁ ōhināṇaṁ? anānugāmiyaṁ ōhināṇaṁ- sē jahānāmaē kēi purisē ēgaṁ mahantaṁ jōiṭṭhāṇaṁ kāuṁ tassēva jōiṭṭhāṇassa paripērantēhiṁ-paripērantēhiṁ parighōlēmāṇē-parighōlēmāṇē tamēva jōiṭṭhāṇaṁ pāsaï, annattha gaē na pāsaï, ēvamēva anānugāmiyaṁ ōhināṇaṁ jatthēva samuppajjaï tatthēva saṅkhējjāṇi vā asaṅkhējjāṇi vā sambaddhāṇi vā asambaddhāṇi vā jōyaṇāiṁ jāṇaï pāsaï, annattha gaē na pāsaï; sē ttaṁ anānugāmiyaṁ ōhināṇaṁ.</p>
      </div>
      <div type="section" n="64">
	<p>sē kiṁ taṁ vaḍḍhamāṇayaṁ ōhināṇaṁ? taṁ ōhināṇaṁ pasatthēsu ajjhavasāṇaṭṭhāṇēsu vaṭṭamāṇassa vaṭṭamāṇacarittassa visujjhamāṇassa visujjhamāṇacarittassa savvaō samantā ōhī vaḍḍhaï.</p>
      </div>
      <div type="section" n="65">
	<lg n="65">
	  <l>jāvaïā tisamayāhāragassa suhumassa paṇagajīvassa</l>
	  <l>ōgāṇā jahannā ōhīkhēttaṁ jahannaṁ tu</l>
	</lg>
      </div>
      <div type="section" n="66">
	<lg n="66">
	  <l>savvabahu aganijīvā nirantaṁra jattiyaṁ bharijjaṁsu</l>
	  <l>khēttaṁ savvadisāgaṁ paramōhī khētta-niddiṭṭhō</l>
	</lg>
      </div>
      <div type="section" n="67">
	<lg n="67">
	  <l>aṅgulamāvaliyāṇaṁ bhāgamasaṅkhējja dōsu saṅkhējjā</l>
	  <l>aṅgulamāvaliyantō āvaliyā aṅgula-puhattaṁ</l>
	</lg>
      </div>
      <div type="section" n="68">
	<lg n="68">
	  <l>hatthaṁmi muhuttantō divasantō gāuyaṁmi bōddhavvō</l>
	  <l>jōyaṇadivasapuhattaṁ pakkhantō pannavīsāō</l>
	</lg>
      </div>
      <div type="section" n="69">
	<lg n="69">
	  <l>bharahaṁmi addhamāsō jambuddīvaṁmi sāhiō māsō</l>
	  <l>vāsaṁ ca manuyalōē vāsapuhattaṁ ca ruyagaṁmi</l>
	</lg>
      </div>
      <div type="section" n="70">
	<lg n="70">
	  <l>saṅkhējjaṁmi u kālē dīvasamuddā vi hunti saṅkhējjā</l>
	  <l>kālaṁmi asaṅkhējjē dīvasamuddā u bhaïyavvā</l>
	</lg>
      </div>
      <div type="section" n="71">
	<lg n="71">
	  <l>kālē caüṇha vuḍḍhī kālō bhaïyavvō khēttavuḍḍhīē</l>
	  <l>vuḍḍhīē davvapajjava bhaïyavvā khēttakālā u</l>
	</lg>
      </div>
      <div type="section" n="72">
	<lg n="72">
	  <l>suhumō ya hōi kālō tattō suhumayarayaṁ havaï khēttaṁ</l>
	  <l>aṅgulasēḍhīmittē ōsappiṇiō asaṅkhējjā</l>
	</lg>
      </div>
      <div type="section" n="73">
	<p>sē ttaṁ vaḍḍhamāṇayaṁ ōhināṇaṁ.</p>
      </div>
      <div type="section" n="74">
	<p>sē kiṁ taṁ hīyamāṇayaṁ ōhināṇaṁ? hīyamāṇayaṁ ōhināṇaṁ appasatthēhiṁ ajjhava-sāṇaṭṭhāṇēhiṁ vaṭṭamāṇassa vaṭṭamāṇacarittassa saṅkilissamāṇassa saṅkilissamāṇacarittassa savvaō samantā ōhi parihāyaï, sē ttaṁ hīyamāṇayaṁ ōhināṇaṁ.</p>
      </div>
      <div type="section" n="75">
	<p>sē kiṁ taṁ paḍivāi ōhināṇaṁ? paḍivāi ōhināṇaṁ- jaṇṇaṁ jahannēṇaṁ aṅgulassa asaṅkhējjayabhāgaṁ vā saṅkhējjayabhāgaṁ vā vālaggaṁ vā vālaggapuhattaṁ vā likkhaṁ vā likkhapuhattaṁ vā jūyaṁ vā jūyapuhattaṁ vā javaṁ vā javapuhattaṁ vā aṅgulaṁ vā aṅgulapuhattaṁ vā pāyaṁ vā pāyapuhuttaṁ vā vihatthiṁ vā vihattipuhuttaṁ vā rayaṇiṁ vā rayaṇipuhattaṁ vā kucchiṁ vā kucchipuhattaṁ vā ghanuṁ vā dhanupuhattaṁ vā gāuyaṁ vā gāuyapuhattaṁ vā jōyaṇaṁ vā jōyaṇapuhattaṁ vā jōyaṇasayaṁ vā jōyaṇasayapuhattaṁ vā jōyaṇa sahassaṁ vā jōyaṇa sahassapuhattaṁ vā jōyaṇalakkhaṁ vā jōyaṇalakkhapuhattaṁ vā jōyaṇakōḍiṁ vā jōyaṇakōḍipuhattaṁ vā jōyaṇakōḍākōḍiṁ vā jōyaṇakōḍākōḍipuhattaṁ vā ukkōsēṇaṁ lōgaṁ vā-pāsittāṇaṁ paḍivaējjā, sē ttaṁ paḍivāi ōhināṇaṁ.</p>
      </div>
      <div type="section" n="76">
	<p>sē kiṁ taṁ apaḍivāi ōhināṇaṁ? apaḍivāi ōhināṇaṁ — jēṇaṁ alōgassa ēgamavi āgāsapaēsaṁ jāṇaï pāsaï, tēṇa paraṁ apaḍivāi ōhināṇaṁ, sē ttaṁ apaḍivāi ōhināṇaṁ.</p>
      </div>
      <div type="section" n="77">
	<p>taṁ samāsaō caüvvihaṁ pannattaṁ, taṁ jahā — davvaō khēttaō kālaō bhāvaō, tattha davvaō ṇaṁ ōhināṇī jahannēṇaṁ anantāiṁ rūvidavvāiṁ jāṇaï pāsaï, ukkōsēṇaṁ savvāiṁ rūvidavvāiṁ jāṇaï pāsaï; khēttaō ṇaṁ ōhināṇī jahannēṇaṁ aṅgulassa aṁsakhējjaïbhāgaṁ jāṇaï pāsaï, ukkōsēṇaṁ asaṅkhējjāiṁ alōgē lōyamēttāiṁ khaṇḍāi jāṇaï pāsaï; kālaō ṇaṁ ōhināṇī jahannēṇaṁ āvaliyāē asaṅkhējjaïbhāgaṁ jāṇaï pāsaï, ukkōsēṇaṁ asaṅkhējjāō ōsappiṇīō ussappiṇīō aīyamanāgayaṁ kālaṁ jāṇaï pāsaï; bhāvaō ṇaṁ ōhināṇī jahannēṇaṁ anantē bhāvē jāṇaï pāsaï, ukkōsēṇa vi anantē bhāvē jāṇaï pāsaï, savvabhāvāṇamanantabhāgaṁ jāṇaï pāsaï.</p>
      </div>
      <div type="section" n="78">
	<lg n="78">
	  <l>ōhī bhavapaccaïō guṇapaccaïō ya vaṇṇiō ēsō</l>
	  <l>tassa ya bahū vigappā davvē khēttē ya kālē ya</l>
	</lg>
      </div>
      <div type="section" n="79">
	<lg n="79">
	  <l>nēraïya dēva titthaṅkarā ya ōhissabāhirā hunti</l>
	  <l>pāsanti savvaō khalu sēsā dēsēṇa pāsanti</l>
	</lg>
      </div>
      <div type="section" n="80">
	<p>sē ttaṁ ōhināṇaṁ paccakkhaṁ.</p>
      </div>
      <div type="section" n="81">
	<p>sē kiṁ taṁ maṇapajjavanāṇaṁ? maṇapajjavanāṇē ṇaṁ bhantē! kiṁ maṇussāṇaṁ uppajjaï amaṇussāṇaṁ? gōyamā! maṇussāṇaṁ, nō amaṇussāṇaṁ. jaï maṇussāṇaṁ- kiṁ saṁmucchimamaṇussāṇaṁ gabbhavakkantiya-maṇussāṇaṁ? gōyamā! nō samucchimamaṇussāṇaṁ, gabbhavakkantiyamaṇussāṇaṁ. jaï gabbha-vakkantiya-maṇūssāṇaṁ-kiṁ kammabhūmiya-gabbhavakkantiyamaṇussāṇaṁ akammabhūmiya-gabbhavakkantiyamaṇussāṇaṁ antaradīvaga-gabbhavakkantiyaṇussāṇaṁ? gōyamā! kammabhūmiya-gabbhavakkantiyamaṇussāṇaṁ nō akammabhūmiya-gabbhavakkantiya-maṇussāṇaṁ nō antaradīvaga-gabbhavakkantiyamaṇussāṇaṁ. jaï kammabhūmiya-gabbhavakkantiya-maṇussāṇaṁ kiṁ saṅkhējjavāsāuya-kammabhūmiya-gabbhavakkantiyamaṇussāṇaṁ asaṅkhējja-vāsāuya-kammabhūmiya-gabbhavakkantiyamaṇusāṇaṁ? gōyamā! saṅkhējjavāsāuya-kammabhūmiya-gabbhavakkantiyaṇusāṇaṁ nō asaṅkhējja-vāsāuya-kammabhūmiya-gabbhavakkantiyamaṇussāṇaṁ. jaï saṅkhējjavāsāuya-kammabhūmiya-gabbhavakkantiya-maṇussāṇaṁ- kiṁ pajjattaga-saṅkhējjavāsāuya-kammabhūmiya-gabbhavakkantiyamaṇussāṇaṁ, apajjattaga-saṅkhējja-vāsāuya-kammabhūmiya-gabbhavakkantiyamaṇussāṇaṁ? gōyamā! pajjattaga-saṅkhējjavāsāuya-kammabhūmiya-gabbha-vakkantiya-maṇussāṇaṁ nō apajjattaga-saṅkhējjavāsāuya-kammabhūmiya-gabbhavakkantiyamaṇussāṇaṁ.</p>
	<p>jaï pajjattaga-saṅkhējjavāsāuya-kammabhūmiya-gabbhavakkantiyamaṇussāṇaṁ- kiṁ sammadiṭṭhi-pajjattaga0 micchādiṭṭhi pajjattaga0 sammāmicchadiṭṭhi pajjattaga-saṅkhējjavāsāuya-kammabhūmiya-gabbha-vakkantiyamaṇussāṇaṁ? gōyamā! sammadiṭṭhi-pajjattaga-saṅkhējjavāsāuya-kammabhūmiya-gabbhavakkantiya-maṇussāṇaṁ, nō micchadiṭṭhi-pajjattaga0 nō sammāmicchadiṭṭhi-pajjattaga-saṅkhējjavāsāuya-kammabhūmiya-gabbhavakkantiyamamussāṇaṁ. jaï sammadiṭṭhi-pajjattaga-saṅkhējjavāsāuya-kammabhūmiya-gabbhavakkantiya maṇu-ssāṇaṁ-kiṁ saṁyama-sammadiṭṭhī0 asañjaya-sammadiṭṭhi0 sañjayāsañjayasammaddiṭṭhi pajjattaga saṅkhējja-vāsāuya kammabhūmiya gabbhavakkantiya maṇu0? gōyamā! sañjaya-sammadiṭṭhi-pajjattaga-saṅkhējjavāsāuya-kammabhūmiya-gabbhavakkantiya-maṇussāṇaṁ, nō asañjaya-sammadiṭṭhi0, nō sañjayāsañjaya-sammadiṭṭhi0 maṇussāṇaṁ.</p>
	<p>jaï sañjaya-sammadiṭṭhi-pajjattaga-saṅkhējjavāsāuya-kammabhūmiya-gabbhavakkantiya maṇussāṇaṁ kiṁ pamattasañjaya-sammadiṭṭhi0 apamatta-sañjaya-sammadiṭṭhi-pajjattaga-saṅkhējjavāsāuya-kammabhūmiya-gabbhavakkantiya-maṇussāṇaṁ? gōyamā! apamattasañjaya-sammadiṭṭhi pajjattaga saṅkhējjavāsāuya-kammabhūmiya-gabbhavakkantiya maṇussāṇaṁ, nō pamattasañjaya-sammadiṭṭhi0 maṇussāṇaṁ. jaï apamattasañjaya sammadiṭṭhi pajjataga – saṅkhējjavāsāuya-kammabhūmiya-gabbhavakkantiya maṇussāṇaṁ-kiṁ iḍḍhipatta – apamattasañjaya – sammadiṭṭhi-pajjattaga-saṅkhējjavāsāuya-kammabhūmiya-gabbhavakkantiya maṇussāṇaṁ aṇiḍḍhipatta-apamattasañjaya0 maṇussāṇaṁ? gōyamā! iḍḍhipatta-apamattasañjaya-sammadiṭṭhi-pajjattaga-saṅkhējjavāsāuya-kammabhūmiya-gabbhavakkantiya maṇussāṇaṁ maṇapajjavanāṇaṁ samuppajjaï, nō aṇiḍḍhipatta apamatta0 maṇuyāṇaṁ.</p>
      </div>
      <div type="section" n="82">
	<p>taṁ ca duvihaṁ uppajjaï taṁ jahā — ujjumaī ya viulamaī ya, taṁ samāsaō caüvvihaṁ pannattaṁ taṁ jahā — davvaō khēttaō kālaō bhāvaō, tattha davvaō ṇaṁ ujjumaīṇaṁ anantē anantapaēsiē khandhē jāṇaï pāsaï, tē cēva viulamaī abbhahiyatarāē viulatarāē visuddhatarāē vitimiratarāē jāṇaï pāsaï.</p>
	<p>khēttaō ṇaṁ ujjumaī jahannēṇaṁ aṅgulassa asaṅkhējjayabhāgaṁ ukkōsēṇaṁ ahē jāva imīsē rayaṇappabhāē puḍhavīē uvarimahēṭṭhillē khuḍḍāgapayarē uḍḍhaṁ jāva jōisassa uvarimatalē tiriyaṁ jāva antōmaṇussakhēttē aḍḍhāijjēsu dīvasamuddēsu pannarasasu kammabhūmīsu tīsāē akammabhūmisuṁ chappannaē antaradīvagēsu saṇṇīṇaṁ pañcēdiyāṇaṁ pajjattayāṇa manīgaē bhāvē jāṇaï pāsaï taṁ cēva viulamaī aḍḍhāijjēhimaṅgulēhiṁ abbhahiyataraṁ viulataraṁ visuddhataraṁ vitimirataraṁ khēttaṁ jāṇaï pāsaï.</p>
	<p>kālaō ṇaṁ ujjumaī jahannēṇaṁ paliōvamassa asaṅkhijjayabhāgaṁ ukkōsēṇa vi paliōvamassa asaṅkhijjayabhāgaṁ atīyamanāgayaṁ vā kālaṁ jāṇaï pāsaï taṁ cēva viulamaī abbhahiyatarāgaṁ viulatarāgaṁ visuddhatarāgaṁ vitimiratarāgaṁ jāṇaï pāsaï.</p>
	<p>bhāvaō ṇaṁ ujjumaī anantē bhāvē jāṇaï pāsaï, savvabhāvāṇaṁ anantabhāgaṁ jāṇaï pāsaï taṁ cēva viulamaī abbhahiyatarāgaṁ viulatarāgaṁ visuddhatarāgaṁ vitimiratarāgaṁ jāṇaï pāsaï.</p>
      </div>
      <div type="section" n="83">
	<lg n="83">
	  <l>maṇapajjavanāṇaṁ puṇa janamanaparicintiyatthapāgaḍaṇaṁ</l>
	  <l>mānusakhēttanibaddhaṁ guṇapaccaïyaṁ carittavaō</l>
	</lg>
      </div>
      <div type="section" n="84">
	<p>sē ttaṁ maṇapajjavanāṇaṁ.</p>
      </div>
      <div type="section" n="85">
	<p>sē kiṁ taṁ kēvalanāṇaṁ? kēvalanāṇaṁ duvihaṁ pannattaṁ taṁ jahā — bhavatthakēvalanāṇaṁ ca siddha kēvalanāṇaṁ ca. sē kiṁ taṁ bhavatthakēvalanāṇaṁ? bhavatthakēvalanāṇaṁ duvihaṁ pannattaṁ, taṁ jahā — sajōgi-bhavattha-kēvalanāṇaṁ ca ajōgibhavatthakēvalanāṇaṁ ca. sē kiṁ taṁ sajōgibhavatthakēvalanāṇaṁ? sajōgibhavatthakēvalanāṇaṁ duvihaṁ pannattaṁ taṁ jahā — paḍhamasamayasajōgibhavatthakēvalanāṇaṁ ca apaḍhamasamaya-sajōgibhavatthakēvalanāṇaṁ ca ahavā-caramasamayasajōgibhavatthakēvalanāṇaṁ ca acaramasamayasajōgi-bhavatthakēvalanāṇaṁ ca sēttaṁ sajōgibhavattha-kēvalanāṇaṁ. sē kiṁ taṁ ajōgibhavatthakēvalanāṇaṁ? ajōgi-bhavatthakēvalanāṇaṁ duvihaṁ pannattaṁ taṁ jahā — paḍhamasamaya-ajōgibhavatthakēvalanāṇaṁ ca apaḍhamasamaya ajōgibhavatthakēvalanāṇaṁ ca ahavā caramasamayaajōgi-bhavatthakēvalanāṇaṁ ca acaramasamayaajōgi-bhavatthakēvalanāṇaṁ ca, sē ttaṁ ajōgibhavatthakēvalanāṇaṁ.</p>
      </div>
      <div type="section" n="86">
	<p>sē kiṁ taṁ siddhakēvalanāṇaṁ? siddhakēvalanāṇaṁ duvihaṁ pannattaṁ taṁ jahā — anantarasiddha-kēvalanāṇaṁ ca paramparasiddha kēvalanāṇaṁ ca.</p>
      </div>
      <div type="section" n="87">
	<p>sē kiṁ taṁ anantaraṁ siddhakēvalanāṇaṁ? anantarasiddhakēvalanāṇaṁ pannarasavihaṁ pannattaṁ, taṁ jahā — titthasiddhā atitthasiddhā titthayarasiddhā atitthayarasiddhā sayambuddhasiddhā pattēyabuddhasiddhā buddhabōhiyasiddhā itthiliṅgasiddhā purisaliṅgasiddhā napuṁsagaliṅgasiddhā saliṅgasiddhā annaliṅgasiddhā gihiliṅgasiddhā ēgasiddhā anēgasiddhā sē ttaṁ anantarasiddhakēvalanāṇaṁ.</p>
      </div>
      <div type="section" n="88">
	<p>sē kiṁ taṁ paramparasiddhakēvalanāṇaṁ? paramparasiddhakēvalanāṇaṁ anēgavihaṁ pannattaṁ, taṁ jahā — apaḍhamasamayasiddhā dusamayasiddhā tisamayasiddhā caüsamayasiddhā jāva dasasamayasiddhā saṅkhējjasamayasiddhā asaṅkhējjasamayasiddhā anantasamayasiddhā, sēttaṁ paramparasiddhakēvalanāṇaṁ, sē ttaṁ siddhakēvalanāṇaṁ.</p>
      </div>
      <div type="section" n="89">
	<p>taṁ samāsaō caüvvihaṁ pannattaṁ, taṁ jahā — davvaō khēttaō kālaō bhāvaō, tattha davvaō ṇaṁ kēvalanāṇī savvadavvāiṁ jāṇaï pāsaï, khēttaō ṇaṁ kēvalanāṇī savvaṁ khēttaṁ jāṇaï pāsaï, kālaō ṇaṁ kēvalanāṇī savvaṁ kālaṁ jāṇaï pāsaï, bhāvaō ṇaṁ kēvalanāṇī savvē bhāvē jāṇaï pāsaï.</p>
      </div>
      <div type="section" n="90">
	<lg n="90">
	  <l>aha savvadavvapariṇāma-bhāva viṇṇati-kāraṇamanantaṁ</l>
	  <l>sāsayamappaḍivāī ēgavihaṁ kēvalaṁ nāṇaṁ</l>
	</lg>
      </div>
      <div type="section" n="91">
	<lg n="91">
	  <l>kēvalanāṇēṇa'tthē nāuṁ jē tattha pannavaṇajōgē</l>
	  <l>tē bhāsaï titthayarō vaïjōga suyaṁ havaï sēsaṁ</l>
	</lg>
      </div>
      <div type="section" n="92">
	<p>sē ttaṁ kēvalanāṇaṁ sē ttaṁ paccakkhaṁ.</p>
      </div>
      <div type="section" n="93">
	<p>sē kiṁ taṁ parōkkhaṁ? parōkkhaṁ duvihaṁ pannattaṁ, taṁ jahā — ābhinibōhiyanāṇaparōkkhaṁ ca suyanāṇaparōkkhaṁ ca, jatthābhinibōhiyanāṇaṁ tattha suyanāṇaṁ jattha suyanāṇaṁ tatthābhinibōhiyanāṇaṁ, dōvi ēyāiṁ annamannamanugayāiṁ tahavi puṇa ittha āyariyā nāṇattaṁ pannavēnti-abhinibujjhaï tti ābhinibōhiyaṁ, suṇēi tti suyaṁ, maïpuvvaṁ jēṇa suyaṁ na maī suya puvviyā.</p>
      </div>
      <div type="section" n="94">
	<p>avisēsiyā maī maïnāṇaṁ ca maïannāṇaṁ ca, visēsiyā maī sammaddiṭṭhissa maī maïnāṇaṁ micchaddiṭṭhissa maī maïannāṇaṁ, avisēsiyaṁ suyaṁ- suyanāṇaṁ ca suyaannāṇaṁ ca, visēsiyaṁ-sammadiṭṭhissa suyaṁ suyanāṇaṁ micchadiṭṭhissa suyaṁ suyaannāṇaṁ.</p>
      </div>
      <div type="section" n="95">
	<p>sē kiṁ taṁ ābhinibōhiyanāṇaṁ? ābhinibōhiyanāṇaṁ duvihaṁ pannattaṁ taṁ, jahā- suya nissiyaṁ ca asuya nissiyaṁ ca, sē kiṁ taṁ asuyanissiyaṁ? asuyanissiyaṁ caüvvihaṁ pannattaṁ taṁ jahā — </p>
      </div>
      <div type="section" n="96">
	<lg n="96">
	  <l>uppattiyā vēṇaïyā kammayā pāriṇāmiyā</l>
	  <l>buddhi caüvvihā vuttā pañcamā nōvalabbhaī</l>
	</lg>
      </div>
      <div type="section" n="97">
	<lg n="97">
	  <l>puvvaṁ adiṭṭhaṁ asuyaṁ avēiya-takkhaṇavisuddhagahiyatthā</l>
	  <l>avvāhaya-phalajōgā buddhī uppattiyā nāma</l>
	</lg>
      </div>
      <div type="section" n="98">
	<lg n="98">
	  <l>bharahasila paṇiya rukkhē khuḍḍaga paḍa saraḍa kāya uccārē</l>
	  <l>gaya ghayaṇa gōla khambhē khuḍḍaga maggi-tthi paï puttē</l>
	</lg>
      </div>
      <div type="section" n="99">
	<lg n="99">
	  <l>bharahasila miṇḍha kukkuḍa tila vāluya hatthi agaḍa vanasaṇḍē</l>
	  <l>pāyasa aïyā pattē khāḍahilā pañca piarō ya</l>
	</lg>
      </div>
      <div type="section" n="100">
	<lg n="100">
	  <l>mahusittha-muddi-aṅkē ya nāṇaē-bhikkhu-cēḍaganihāṇē</l>
	  <l>sikkhā ya atthasatthē icchā ya mahaṁ sayasahassē</l>
	</lg>
      </div>
      <div type="section" n="101">
	<lg n="101">
	  <l>bharanittharaṇasamatthā tivaggasuttatthagahiyapēyālā</l>
	  <l>ubhaōlōga phalavaī vinayasamutthā havaï buddhī</l>
	</lg>
      </div>
      <div type="section" n="102">
	<lg n="102">
	  <l>nimittē atthasatthē ya lēhē gaṇiē ya kūva-assē ya</l>
	  <l>gaddabha-lakkhaṇa-gaṇṭhī agaē rahiē ya gaṇiyā ya</l>
	</lg>
      </div>
      <div type="section" n="103">
	<lg n="103">
	  <l>sīyā sāḍī dīhaṁ ca taṇaṁ avasavvayaṁ ca kuñcassa</l>
	  <l>nivvōdaē ya gōṇē ghōḍagapaḍaṇaṁ ca rukkhāō</l>
	</lg>
      </div>
      <div type="section" n="104">
	<lg n="104">
	  <l>uvaōgadiṭṭhasārā kammapasaṅgaparighōlaṇa-visālā</l>
	  <l>sāhukkāraphalavaī kammasamutthā havaï buddhī</l>
	</lg>
      </div>
      <div type="section" n="105">
	<lg n="105">
	  <l>hēraṇṇiē karisaē kōliya ḍōē ya mutti-ghaya-pavaē</l>
	  <l>tuṇṇāga vaḍḍhaï pūiē ya ghaḍa-cittakārē ya</l>
	</lg>
      </div>
      <div type="section" n="106">
	<lg n="106">
	  <l>anumāna hēu-diṭṭhanta-sāhiyā vayavivāga-pariṇāmā</l>
	  <l>hiyanissēyasaphalavaī buddhī pariṇāmiyā nāma</l>
	</lg>
      </div>
      <div type="section" n="107">
	<lg n="107">
	  <l>abhaē siṭṭhi-kumārē dēvī udiōdaē havaï rāyā</l>
	  <l>sāhū ya nandisēnē dhanadattē sāvaga-amaccē</l>
	</lg>
      </div>
      <div type="section" n="108">
	<lg n="108">
	  <l>khamaē amaccaputtē cāṇakkē cēva thūlabhaddē ya</l>
	  <l>nāsikka-sundarīnandē vaïrē pariṇāmiyā buddhī</l>
	</lg>
      </div>
      <div type="section" n="109">
	<lg n="109">
	  <l>calaṇāhaṇa āmaṇḍē maṇī ya sappē ya khaggi-thūbhindē</l>
	  <l>pariṇāmiya buddhīē ēvamāī udāharaṇā</l>
	</lg>
      </div>
      <div type="section" n="110">
	<p>sē taṁ asuyanissiyaṁ.</p>
      </div>
      <div type="section" n="111">
	<p>sē kiṁ taṁ suyanissiyaṁ? taṁ0 caüvvihaṁ pannattaṁ taṁ jahā — uggahē īhā avāō dhāraṇā.</p>
      </div>
      <div type="section" n="112">
	<p>sē kiṁ taṁ uggahē? duvihē pannattē taṁ jahā — atthuggahē ya vañjaṇuggahē ya.</p>
      </div>
      <div type="section" n="113">
	<p>sē kiṁ taṁ vañjaṇuggahē? vañjaṇuggahē caüvvihē pannattē taṁ jahā — sōindiyavañjaṇuggahē ghāṇindiyavañjaṇuggahē jimbbhindiyavañjaṇuggahē phāsindiyavañjaṇuggahē, sē ttaṁ vañjaṇuggahē.</p>
      </div>
      <div type="section" n="114">
	<p>sē kiṁ taṁ atthuggahē? atthuggahē chavvihē pannattē taṁ jahā — sōindiyaatthuggahē cakkhindiyaatthuggahē ghāṇindiyaatthuggahē jibbhindiyaatthuggahē phāsindiyaatthuggahē nōindiyaatthuggahē.</p>
      </div>
      <div type="section" n="115">
	<p>tassa ṇaṁ imē ēgaṭṭhiyā nānāghōsā nānāvañjaṇā pañca nāmadhijjā bhavanti, taṁ jahā — ōgēṇhaṇayā uvadhāraṇayā savaṇayā avalambaṇayā mēhā, sē ttaṁ uggahē.</p>
      </div>
      <div type="section" n="116">
	<p>sē kiṁ taṁ īhā? īhā chavvihā pannattā, taṁ jahā — sōindiyaīhā cakkhindiyaīhā ghāṇindiyaīhā jabbhindiyaīhā phāsindiyaīhā nōindiyaīhā, tīsēṇaṁ imē ēgaṭṭhiyā nāṇāghōsā nāṇāvañjaṇā pañca nāmadhijjā bhavanti taṁ jahā — ābhōgaṇayā maggaṇayā gavēsaṇayā cintā vīmaṁsā, sē ttaṁ īhā.</p>
      </div>
      <div type="section" n="117">
	<p>sē kiṁ taṁ avāē? avāē chavvihē pannattē taṁ jahā — sōindiyaavāē cakkhindiyaavāē ghāṇindiyaavāē jibbhindiyaavāē phāsindiyaavāē nōindiyaavāē, tassa ṇaṁ imē ēgaṭṭhiyā nānāghōsā nānāvañjaṇā pañca nāmadhijjā bhavanti, āuṭṭaṇayā paccāuṭṭaṇayā avāē buddhī viṇṇāṇē, sē ttaṁ avāē.</p>
      </div>
      <div type="section" n="118">
	<p>sē kiṁ taṁ dhāraṇā? dhāraṇā chavvihā pannattā, taṁ jahā — sōindiyadhāraṇā cakkhindiya dhāraṇā ghāṇindiyadhāraṇā jibbhindiyadhāraṇā nōindiyadhāraṇā, tīsē ṇaṁ imē ēgaṭṭhiyā nāṇāghōsā nāṇāvañjaṇā pañca nāmadhijjā bhavanti taṁ jahā — dhāraṇā sādhāraṇā ṭhavaṇā païṭṭhā kōṭṭhē, sē ttaṁ dhāraṇā.</p>
      </div>
      <div type="section" n="119">
	<p>uggahē ikkasāmaïē, antōmuhuttiyā īhā antōmuhuttiē avāē, dhāraṇā saṅkhējjaṁ vā kālaṁ asaṅkhējjaṁ vā kālaṁ.</p>
      </div>
      <div type="section" n="120">
	<p>ēvaṁ aṭṭhāvīsaïvihassa ābhinibōhiyanāṇassa vañjaṇuggahassa parūvaṇaṁ karissāmi-paḍibōhagadiṭṭhantēṇa ya mallagadiṭṭhantēṇa ya, sē kiṁ taṁ paḍibōhagadiṭṭhantēṇaṁ? paḍibōhagadiṭṭhantēṇaṁ-sē jahānāmaē kēi purisē kañci purisaṁ suttaṁ paḍibōhējjā- amugā amuga tti, tattha cōyagē pannavagaṁ ēvaṁ vayāsī- kiṁ ēgasamayapaviṭṭhā puggalā gahaṇamāgacchanti, dusamayapaviṭṭhā0 jāva dasasamayapaviṭṭhā0, saṅkhējjasamaya-paviṭṭhā0, asaṅkhējja-samayapaviṭṭhā puggalā gahaṇamāgacchanti? ēvaṁ vandantaṁ cōagaṁ pannavaē ēvaṁ vayāsi, nō ēga samaya paviṭṭhā0 nō du-samaya paviṭṭhā0 jāva nō saṅkhijja samaya paviṭṭhā0, asaṅkhijja samaya paviṭṭhā puggalā gahaṇaṁ āgacchanti. sē ttaṁ paḍibōhagadiṭṭhantēṇaṁ,  sē kiṁ taṁ mallagadiṭṭhantēṇaṁ? mallagadiṭṭhantēṇaṁ- sē jahānāmaē kēi purisē āvāgasīsāō mallagaṁ gahāya tatthēgaṁ udagabinduṁ pakkhivijjā, sē naṭṭhē annē'vi pakkhittē sē vi naṭṭhē, ēvaṁ pakkhippa-māṇēsu-pakkhippamāṇēsu hōhī sē udagabindū, jē ṇaṁ taṁsi mallagaṁsi ṭhāhiti hōhī sē udagabindū, jē ṇaṁ taṁ mallagaṁ bharēhiti hōhī sē udagabindū, jē ṇaṁ taṁ mallagaṁ pavāhēhiti ēvāmēva pakkhippamāṇēhiṁ-pakkhippamāṇēhiṁ anantēhiṁ puggalēhiṁ jāhē taṁ vañjaṇaṁ pūriyaṁ hōi tāhē huṁ ti karēi, nō cēva ṇaṁ jāṇaï kē vi ēsa saddāi, taō īhaṁ pavisaï taō jāṇaï amugē ēsa saddāi taō avāyaṁ pavisaï taō sē uvagayaṁ havaï, taō ṇaṁ dhāraṇaṁ pavisaï taō  ṇaṁ dhārēi saṅkhējjaṁ vā kālaṁ asaṅkhējjaṁ vā kālaṁ sē jahānāmaē kēi purisē avvattaṁ saddaṁ suṇijjā tēṇaṁ saddē tti uggahiē, nō cēva ṇaṁ jāṇaï kē vi ēsa saddāi? taō īhaṁ pavisaï, taō jāṇaï amugē ēsa saddē, taō ṇaṁ avāyaṁ pavisaï taō sē uvagayaṁ havaï taō dhāraṇaṁ pavisaï taō ṇaṁ dhārēi saṅkhējjaṁ vā kālaṁ asaṅkhējjaṁ vā kālaṁ.</p>
	<p>sē jahānāmaē kēi purisē avvattaṁ rūvaṁ pāsijjā tēṇaṁ rūvētti uggahiē0 avvattaṁ gandhaṁ agghāijjā tēṇaṁ gandhē tti uggahiē0 avvattaṁ rasaṁ āsāijjā tēṇaṁ rasē tti uggahiē0 avvattaṁ phāsaṁ paḍisaṁvēijjā tēṇaṁ phāsē tti uggahiē nō cēva ṇaṁ jāṇaï kē vi ēsa phāsa tti, taō īhaṁ pavisaï taō jāṇaï amugē ēsa phāsē, taō avāyaṁ pavisaï taō sē uvagayaṁ havaï, taō dhāraṇaṁ pavisaï taō ṇaṁ dhārēi saṅkhējjaṁ vā kālaṁ asaṅkhējjaṁ vā kālaṁ.</p>
	<p>sē jahānāmaē kēi purisē avvattaṁ sumiṇaṁ paḍisaṁvēdējjā tēṇaṁ sumiṇētti uggahiē nō cēva ṇaṁ jāṇaï kē vi ēsa sumiṇē tti taō īhaṁ pavisaï taō jāṇaï amugē ēsa sumiṇē, taō avāyaṁ pavisaï taō sē uvagayaṁ havaï, taō dhāraṇaṁ pavisaï taō ṇaṁ dhārēi saṅkhējjaṁ vā kālaṁ asaṅkhējjaṁ vā kālaṁ, sē ttaṁ mallagadiṭṭhantēṇaṁ.</p>
      </div>
      <div type="section" n="121">
	<p>taṁ samāsaō caüvvihaṁ pannattaṁ taṁ jahā — davvaō khēttaō kālaō bhāvaō tattha davvaō ṇaṁ ābhinibōhiyanāṇī āēsēṇaṁ savvadavvāiṁ jāṇaï na pāsaï, khēttaō ṇaṁ ābhinibōhiyanāṇī āēsēṇaṁ savvaṁ khēttaṁ jāṇaï na pāsaï, kālaō ṇaṁ ābhinibōhiyanāṇī āēsēṇaṁ savvaṁ kālaṁ jāṇaï na pāsaï, bhāvaō ṇaṁ ābhinibōhiyanāṇī āēsēṇaṁ savvē bhāvē jāṇaï na pāsaï.</p>
      </div>
      <div type="section" n="122">
	<lg n="122">
	  <l>uggaha īhā'vāō ya dhāraṇā ēva hunti cattāri</l>
	  <l>ābhinibōhiyanāṇassa bhēyavatthū samāsēṇaṁ</l>
	</lg>
      </div>
      <div type="section" n="123">
	<lg n="123">
	  <l>atthāṇaṁ uggahaṇaṁmi uggaha taha viyālaṇaṁ ihaṁ</l>
	  <l>vavasāyaṁmi avāyaṁ dharaṇaṁ puṇa dhāraṇaṁ binti</l>
	</lg>
      </div>
      <div type="section" n="124">
	<lg n="124">
	  <l>uggaha ikkaṁ samayaṁ īhā'vāyā muhuttamaddhaṁ tu</l>
	  <l>kālamasaṅkhaṁ saṅkhaṁ ca dhāraṇā hōi nāyavvā</l>
	</lg>
      </div>
      <div type="section" n="125">
	<lg n="125">
	  <l>puṭṭhaṁ suṇēi saddaṁ rūvaṁ puṇa pāsaï apuṭṭhaṁ tu</l>
	  <l>gandhaṁ rasaṁ ca phāsaṁ ca baddhapuṭṭhaṁ viyāgarē</l>
	</lg>
      </div>
      <div type="section" n="126">
	<lg n="126">
	  <l>bhāsāsamasēḍhīō saddaṁ jaṁ suṇaï mīsayaṁ suṇaï</l>
	  <l>vīsēḍhī puṇa saddaṁ jaṁ suṇēi niyamā parāghāē</l>
	</lg>
      </div>
      <div type="section" n="127">
	<lg n="127">
	  <l>īhā apōha vīmaṁsā maggaṇā ya gavēsaṇā</l>
	  <l>saṇṇā saī maī pannā savvaṁ ābhinibōhiyaṁ</l>
	</lg>
      </div>
      <div type="section" n="128">
	<p>sē ttaṁ ābhinibōhiyanāṇaparōkkhaṁ.</p>
      </div>
      <div type="section" n="129">
	<p>sē kiṁ taṁ suyanāṇaparōkkhaṁ? suyanāṇaparōkkhaṁ cōddasavihaṁ pannattaṁ, taṁ jahā — akkharasuyaṁ anakkharasuyaṁ, saṇṇisuyaṁ asaṇṇisuyaṁ, sammasuyaṁ micchasuyaṁ, sāiyaṁ anāiyaṁ, sapajjavasiyaṁ apajjavasiyaṁ, gamiyaṁ agamiyaṁ, aṅgapaviṭṭhaṁ anaṅgapaviṭṭhaṁ.</p>
      </div>
      <div type="section" n="130">
	<p>sē kiṁ taṁ akkharasuyaṁ? akkharasuyaṁ tivihaṁ pannattaṁ, taṁ jahā saṇṇakkharaṁ vañjaṇakkharaṁ laddhiakkharaṁ. sē kiṁ taṁ saṇṇakkharaṁ? saṇṇakkharaṁ akkharassa saṇṭhāṇāgiī, sē ttaṁ saṇṇakkharaṁ. sē kiṁ taṁ vañjaṇakkharaṁ? vañjaṇakkharaṁ- akkharassa vañjaṇābhilāvō, sē ttaṁ vañjaṇakkharaṁ, sē kiṁ taṁ laddhiakkharaṁ? laddhiakkharaṁ akkharaladdhiyassa laddhiakkharaṁ samuppajjaï, taṁ jahā — sōindiyaladdhiakkharaṁ cakkhindiya-laddhiakkharaṁ ghāṇindiyaladdhiakkharaṁ rasaṇindiyaladdhiakkharaṁ phāsindiyaladdhiakkharaṁ nōindiyaladdhiakkharaṁ, sē ttaṁ laddhiakkharaṁ. sē ttaṁ akkharasuyaṁ. sē kiṁ taṁ anakkharasuyaṁ? anakkharasuyaṁ anēgavihaṁ pannattaṁ [tañjahā].</p>
      </div>
      <div type="section" n="131">
	<lg n="131">
	  <l>ūsasiyaṁ nīsasiyaṁ nicchūḍhaṁ khāsiyaṁ ca chīyaṁ ca</l>
	  <l>nissiṅghiyamanusāraṁ anakkharaṁ chēliyāīyaṁ</l>
	</lg>
      </div>
      <div type="section" n="132">
	<p>sē ttaṁ anakkharasuyaṁ.</p>
      </div>
      <div type="section" n="133">
	<p>sē kiṁ taṁ saṇṇisuyaṁ? saṇṇisuyaṁ tivihaṁ pannattaṁ, taṁ jahā — kāliōvaēsēṇaṁ hēūvaēsēṇaṁ diṭṭhivāōvaēsēṇaṁ, sē kiṁ taṁ kāliōvaēsēṇaṁ? kāliōvaēsēṇaṁ jassa ṇaṁ atthi īhā apōhō maggaṇā gavēsaṇā cintā vīmaṁsā sē ṇaṁ saṇṇīti labbhaï, jassa ṇaṁ natthi īhā apōhō maggaṇā gavēsaṇā cintā-vīmaṁsā sē ṇaṁ asaṇṇīti labbhaï, sēttaṁ kāliōvaēsēṇaṁ. sē kiṁ taṁ hēūvaēsēṇaṁ? hēūvaēsēṇaṁ jassa ṇaṁ atthi abhisandhāraṇapuvviyā karaṇasattī sē ṇaṁ saṇṇīti labbhaï, jassa ṇaṁ natthi abhisandhāraṇapuvvayā karaṇasattī sē ṇaṁ asaṇṇīti labbhaï, sē ttaṁ hēūvaēsēṇaṁ. sē kiṁ taṁ diṭṭhivāōvaēsēṇaṁ? diṭṭhivā-ōvaēsēṇaṁ-saṇṇisuyassa khaōvasamēṇaṁ saṇṇī ti labbhaï. sē ttaṁ diṭṭhivāōvaēsēṇaṁ.</p>
	<p>sē ttaṁ saṇṇisuyaṁ, sēttaṁ asaṇṇisuyaṁ.</p>
      </div>
      <div type="section" n="134">
	<p>sē kiṁ taṁ sammasuyaṁ? sammasuyaṁ jaṁ imaṁ arahantēhiṁ bhagavantēhiṁ uppannanāṇadaṁsaṇadharēhiṁ tēlōkkanirikkhiya-mahiya-pūiēhiṁ tīya-paḍuppannamanāgayajāṇaēhiṁ savvannūhiṁ savvadarisīhiṁ paṇīyaṁ duvālasaṅgaṁ gaṇipiḍagaṁ taṁ jahā — āyārō sūyagaḍō ṭhāṇaṁ samavāō vivāhapannattī nāyādhammakahāō uvāsagadasāō antagaḍadasāō anuttarōvavāiyadasāō paṇhāvāgaraṇāiṁ vivāgasuyaṁ diṭṭhivāō, iccēyaṁ duvālasaṅgaṁ gaṇipiḍagaṁ cōddasapuvvissa sammasuyaṁ abhinnadasapuvvissa sammasuyaṁ, tēṇaṁ paraṁ bhinnēsu bhayaṇā, sē ttaṁ sammasuyaṁ.</p>
      </div>
      <div type="section" n="135">
	<p>sē kiṁ taṁ micchasuyaṁ? micchasuyaṁ jaṁ imaṁ annāṇiēhiṁ micchādiṭṭhiēhiṁ sacchandabuddhimaï vigappiyaṁ, taṁ jahā — bhārahaṁ rāmāyaṇaṁ bhīmāsuruttaṁ kōḍillayaṁ sagaḍabhaddiyāō ghōḍagamuhaṁ kappāsiyaṁ nāgasuhumaṁ kanagasattarī vaïsēsiyaṁ buddhavayaṇaṁ tērāsiyaṁ kāviliyaṁ lōgāyayaṁ saṭṭhitantaṁ māḍharaṁ purāṇaṁ vāgaraṇaṁ bhāgavaṁ pāyañjalī pussadēvayaṁ lēhaṁ gaṇiyaṁ saüṇaruyaṁ nāḍagādī, ahavā-bāvattarikalāō cattāri ya vēyā saṅgōvaṅgā, ēyāiṁ micchadiṭṭhissa micchatta-pariggahiyāiṁ micchasuyaṁ, ēyāiṁ cēva sammadiṭṭhissa sammatta-pariggahiyāiṁ sammasuyaṁ ahavā micchadiṭṭhissa vi ēyāiṁ cēva sammasuyaṁ, kamhā? sammattahēuttaṇaō, jamhā tē micchadiṭṭhiyā tēhiṁ cēva samaēhiṁ cōiyā samāṇā kēi sapakkhadiṭṭhīō cayanti, sē ttaṁ micchasuyaṁ.</p>
      </div>
      <div type="section" n="136">
	<p>sē kiṁ taṁ sāiyaṁ sapajjavasiyaṁ anāiyaṁ apajjavasiyaṁ ca? iccēiyaṁ duvālasaṅgaṁ gaṇipaḍigaṁ vucchittinayaṭṭhayāē sāiyaṁ sapajjavasiyaṁ avucchitti nayaṭṭhayāē anāiyaṁ apajjavasiyaṁ, taṁ samāsaō caüvvihaṁ pannattaṁ, taṁ jahā — davvaō khēttaō kālaō bhāvaō, tattha davvaō ṇaṁ sammasuyaṁ ēgaṁ purisaṁ paḍucca sāiyaṁ sapajjavasiyaṁ, bahavē purisē ya paḍucca anāiyaṁ apajjavasiyaṁ, khēttaō ṇaṁ pañcabharahāiṁ pañcaēravayāiṁ paḍucca sāiyaṁ sapajjavasiyaṁ pañca mahāvidēhāiṁ paḍucca anāiyaṁ apajjavasiyaṁ, kālaō ṇaṁ-ōsappiṇi ussappiṇiṁ ca paḍucca sāiyaṁ sapajjavasiyaṁ, nōōsappiṇiṁ nōussappiṇiṁ ca paḍucca anāiyaṁ apajjavasiyaṁ bhāvaō ṇaṁ – jē jayā jinapannattā bhāvā āghavijjanti pannavijjanti parūvijjanti daṁsijjanti nidaṁsijjanti uvadaṁsijjanti tayā tē bhāvā paḍucca sāiyaṁ sapajjavasiyaṁ, khāōvasamiyaṁ puṇaṁ bhāvaṁ paḍucca anāiyaṁ apajjavasiyaṁ, ahavā bhavasiddhiyassa suyaṁ sāiyaṁ sapajjavasiyaṁ abhavasiddhiyassa suyaṁ anāiyaṁ apajjavasiyaṁ, savvāgāsapaēsaggaṁ savvāgāsapaēsēhiṁ anantaguṇiyaṁ pajjavakkharaṁ nipphajjaï savvajīvāṇaṁ pi ya ṇaṁ akkharassa anantabhāgō niccugghāḍiō, jaï puṇa sō vi āvarijjā tēṇaṁ jīvō ajīvattaṁ pāvijjā suṭṭhuvi mēhasamudaē, hōi pabhā candasūrāṇaṁ, sēttaṁ sāiyaṁ sapajjavasiyaṁ, sē ttaṁ anāiyaṁ apajjavasiyaṁ.</p>
      </div>
      <div type="section" n="137">
	<p>sē kiṁ taṁ gamiyaṁ? sē kiṁ taṁ agamiyaṁ? gamiyaṁ diṭṭhivāō, agamiyaṁ kāliyaṁ suyaṁ. sē ttaṁ gamiyaṁ, sē ttaṁ agamiyaṁ. ahavā taṁ samāsaō duvihaṁ pannattaṁ taṁ jahā — aṅgapaviṭṭhaṁ aṅgabāhiraṁ ca.</p>
	<p>sē kiṁ taṁ aṅgabāhiraṁ? aṅgabāhiraṁ duvihaṁ pannattaṁ, taṁ jahā — āvassayaṁ ca āvassayavaïrittaṁ ca. sē kiṁ taṁ āvassayaṁ? āvassayaṁ chavvihaṁ pannattaṁ taṁ jahā — sāmāiyaṁ caüvīsatthaō vandaṇayaṁ paḍikkamaṇaṁ kāussaggō paccakkhāṇaṁ, sē ttaṁ āvassayaṁ.</p>
	<p>sē kiṁ taṁ āvassayavaïrittaṁ? āvassayavaïrittaṁ duvihaṁ pannattaṁ, taṁ jahā — kāliyaṁ ca ukkāliyaṁ ca. sē kiṁ taṁ ukkāliyaṁ? ukkāliyaṁ anēgavihaṁ pannattaṁ, taṁ jahā — dasavēyāliyaṁ kappiyākappiyaṁ cullakappasuyaṁ mahākappasuyaṁ ōvāiyaṁ rāyapasēṇiyaṁ jīvābhigamē pannavaṇā mahāpannavaṇā pamāyappamāyaṁ nandī anuōgadārāiṁ dēvindatthaō tandulavēyāliyaṁ candāvējjhayaṁ sūrapannattī [canda pannattī?] pōrisimaṇḍalaṁ maṇḍalapavēsō vijjācaraṇaviṇicchaō gaṇivijjā jhāṇavibhattī maraṇavibhattī āyavisōhī maraṇavisōhī vīyarāgasuyaṁ saṁlēhaṇāsuyaṁ vihārakappō caraṇavihī āurapaccakkhāṇaṁ mahāpaccakkhāṇaṁ ēvamāi, sē ttaṁ ukkāliyaṁ.</p>
	<p>sē kiṁ taṁ kāliyaṁ? kāliyaṁ anēgavihaṁ pannattaṁ taṁ jahā — uttarajjhayaṇāiṁ dasāō kappō vavahārō nisīhaṁ mahānisīhaṁ isibhāsiyāiṁ jambuddīvapannattī dīvasāgarapannattī [candapannattī] khuḍḍiyāvimāṇa-pavibhattī mahalliyāvimāṇapavibhattī aṅgacūliyā vaggacūliyā vivāhacūliyā aruṇōvavāē varuṇōvavāē garulōvavāē dharaṇōvavāē vēsamaṇōvavāē vēlandharōvavāē dēvindōvavāē uṭṭhāṇasuē samuṭṭhāṇasuē nāgapariyā-vaṇiyāō nirayāvaliyāō [kappiyāō] kappavaḍaṁsiyāō pupphiyāō pupphacūliyāō vaṇhidasāō.</p>
	<p>ēvamāiyāiṁ caürāsīiṁ païṇṇasahassāiṁ bhagavaō arahaō usahasāmissa āititthayarassa tahā saṅkhijjāiṁ païṇṇagasahassāiṁ majjhimagāṇaṁ jinavarāṇaṁ cōddasa païṇṇagasahassāṇi bhagavaō vaddhamāṇasāmissa ahavā jassa jattiyā sīsā uppattiyāē vēṇaïyāē kammayāē pāriṇāmiyāē-caüvvihāē buddhīē uvavēyā tassa tattiyāiṁ païṇṇagasahassāiṁ, pattēyabuddhāvi tattiyā cēva, sē ttaṁ kāliyaṁ, sē ttaṁ āvassayavaïrittaṁ, sē ttaṁ anaṅgapaviṭṭhaṁ.</p>
      </div>
      <div type="section" n="138">
	<p>sē kiṁ taṁ aṅgapaviṭṭhaṁ? aṅgapaviṭṭhaṁ duvālasavihaṁ pannattaṁ, taṁ jahā — āyārō sūyagaḍō ṭhāṇaṁ samavāō vivāhapannattī nāyādhammakahāō uvāsagadasāō antagaḍadasāō anuttarōvavāiyadasāō paṇhāvāgaraṇāiṁ vivāgasuyaṁ diṭṭhivāō.</p>
      </div>
      <div type="section" n="139">
	<p>sē kiṁ taṁ āyārē? āyārē ṇaṁ samaṇāṇaṁ nigganthāṇaṁ āyāra-gōyara-vinaya-vēnaïya sikkhā-bhāsā-abhāsā-caraṇa-karaṇa-jāyā-māyā-vittīō āghavijjanti0, sē samāsaō pañcavihē pannattē taṁ jahā — nāṇāyārē daṁsaṇāyārē carittāyārē tavāyārē vīriyāyārē, āyārē ṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō paḍivattīō, sē ṇaṁ aṅgaṭṭhayāē paḍhamē aṅgē dō suyakkhandhā paṇavīsaṁ ajjhayaṇā pañcāsīiṁ uddēsaṇakālā pañcāsīiṁ samuddēsaṇakālā aṭṭhārasapayasahassāṇi payaggēṇaṁ, saṅkhējjā akkharā anantāgamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti pannavijjanti parūvijjanti daṁsijjanti nindasijjanti sē ēvaṁ āyā ēvaṁ nāyā ēvaṁ viṇṇāyā ēvaṁ caraṇa-karaṇa-parūvaṇā āghavijjaï, sē ttaṁ āyārē.</p>
      </div>
      <div type="section" n="140">
	<p>sē kiṁ taṁ sūyagaḍē? sūyagaḍē ṇaṁ lōē sūijjaï alōē sūijjaï lōyālōē sūijjaï jīvā sūijjanti ajīvā sūijjanti jīvājīvā sūijjanti sasamaē sūijjaï parasamaē sūijjaï sasamaya-parasamaē sūijjaï, sūyagaḍē ṇaṁ asīyassa kiriyāvāi-sayassa caürāsīīē akiriyāvāīṇaṁ sattaṭṭhīē annāṇiyavāīṇaṁ battīsāē vēṇaïyavāīṇaṁ tiṇhaṁ tēsaṭṭhāṇaṁ pāvāduyasayāṇaṁ vūhaṁ kiccā sasamaē ṭhāvijjaï, sūyagaḍē ṇaṁ parittā vāyaṇā saṅkhējjā anuōgārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō paḍivattīō, sē ṇaṁ aṅgaṭṭhayāē biiē aṅgē dō suyakkhandhā tēvīsaṁ ajjhayaṇā tēttīsaṁ uddēsaṇakālā tēttīsaṁ samuddēsaṇakālā chattīsaṁ payasahassāṇi payaggēṇaṁ saṅkhējjā akkharā anantā gamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti pannavijjanti parūvijjanti daṁsijjanti nindasijjanti uvadaṁsijjanti, sē ēvaṁ āyā ēvaṁ nāyā ēvaṁ viṇṇāyā ēvaṁ caraṇa-karaṇa-parūvaṇā āghavijjaï0 sē ttaṁ sūyagaḍē.</p>
      </div>
      <div type="section" n="141">
	<p>sē kiṁ taṁ ṭhāṇē? ṭhāṇē ṇaṁ jīvā ṭhāvijjanti ajīvā ṭhāvijjanti jīvājīvā ṭhāvijjanti sasamaē ṭhāvijjaï parasamaē ṭhāvijjaï sasamaya-parasamaē ṭhāvijjaï lōē ṭhāvijjaï alōē ṭhāvijjaï lōyālōē ṭhāvijjaï ṭhāṇē ṇaṁ ṭaṅkā kūḍā sēlā sihāriṇō pabbhārā kuṇḍāiṁ guhāō āgarā dahā naīō āghavijjanti0 ṭhāṇē ṇaṁ ēgāiyāē ēguttariyāē vuḍḍhīē dasaṭṭhāṇaga-vivaḍḍhiyāṇaṁ bhāvāṇaṁ parūvaṇā āghavijjaï0, ṭhāṇē ṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjāō paḍivattīō, sē ṇaṁ aṅgaṭṭhayāē taïē aṅgē ēgē suyakkhandhē dasa ajjhayaṇā ēgavīsaṁ uddēsaṇakālā ēgavīsaṁ samuddēsaṇakālā bāvattariṁ payasahassāiṁ payaggēṇaṁ saṅkhējjā akkharā anantā gamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti pannavijjanti parūvijjanti daṁsijjanti nindasijjati uvadaṁsijjanti sē ēvaṁ āyā ēvaṁ nāyā ēvaṁ viṇṇāyā ēvaṁ caraṇa-karaṇa-parūvaṇā āghavijjaï0, sē ttaṁ ṭhāṇē.</p>
      </div>
      <div type="section" n="142">
	<p>sē kiṁ taṁ samavāē? samavāē ṇaṁ jīvā samāsijjanti ajīvā samāsijjanti jīvājīvā samāsijjanti sasamaē samāsijjaï parasamaē samāsijjaï sasamayaparasamaē samāsijjaï lōē samāsijjaï alōē samāsijjaï lōyālōē samāsijjaï samavāē ṇaṁ ēgāiyāṇaṁ ēguttariyāṇaṁ ṭhāṇasaya-vivaḍḍhiyāṇaṁ bhāvāṇaṁ parūvaṇā āghavijjaï0 duvālasavihassa ya gaṇipiḍagassa pallavamaggē samāsijjaï, samavāyassa ṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjāō paḍivattīō, sē ṇaṁ aṅgaṭṭhayāē caütthē aṅgē ēgē suyakkhandhē ēgē ajjhayaṇē ēgē uddēsaṇakālē ēgē samuddēsaṇakālē ēgē cōyālē payasayasahassē payaggēṇaṁ saṅkhējjā akkharā anantā gamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti jāva uvadaṁsijjanti sē ēvaṁ āyā ēvaṁ nāyā ēvaṁ viṇṇāyā ēvaṁ caraṇa-karaṇa-parūvaṇā āghavijjaï0 sē ttaṁ samavāē.</p>
      </div>
      <div type="section" n="143">
	<p>sē kiṁ taṁ vivāhē? vivāhē ṇaṁ jīvā viāhijjanti ajīvā viāhijjanti jīvājīvā viāhijjanti sasamaē viāhijjati parasamaē viāhijjati sasamaya-parasamaē viāhijjati lōē viāhijjati alōē viāhijjati lōyālōē viāhijjati, viyāhassa ṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjāō paḍivattīō sē ṇaṁ aṅgaṭṭhayāē pañcamē aṅgē ēgē suyakkhandhē ēgē sāirēgē ajjhayaṇasaē dasa uddēsagasahassāiṁ dasa samuddēsaga sahassāiṁ chattīsaṁ vāgaraṇa sahassāiṁ dō lakkhā aṭṭhāsīiṁ payasahassāiṁ payaggēṇaṁ saṅkhējjā akkharā anantā gamā anantā pajjavā parittātasā anantāthāvarā sāsaya-kaḍa-nibaddha-nikāiyā jinapannattā bhāvā āghavijjanti pannavijjanti parūvijjanti daṁsijjanti nidaṁsijjanti uvadaṁsijjanti sē ēvaṁ āyā ēvaṁ nāyā ēvaṁ viṇṇāyā ēvaṁ caraṇa-karaṇa-parūvaṇā āghavijjaï0 sē ttaṁ viyāhē.</p>
      </div>
      <div type="section" n="144">
	<p>sē kiṁ taṁ nāyādhammakahāō? nāyādhammakahāsu ṇaṁ nāyāṇaṁ nagarāiṁ ujjāṇāiṁ cēiyāiṁ vanasaṇḍāiṁ samōsaraṇāiṁ rāyāṇō ammāpiyarō dhammāyariyā dhammakahāō ihalōiya-paralōiyā iḍḍhivisēsā bhōgapariccāyā pavvajjāō pariāyā suyapariggahā tavōvahāṇāiṁ saṁlēhaṇāō bhattapaccakkhāṇāiṁ pāōvaga-maṇāiṁ dēvalōgagamaṇāiṁ sukulapaccāyāīō puṇabōhilābhā antakiriyāō ya āghavijjanti0 dasa dhammakahāṇaṁ vaggā, tatthaṇaṁ ēgamēgāē dhammakahāē pañcaṁ pañca akkhāiyāsayāiṁ ēgamēgāē akkhāiyāē pañca pañca uvakkhāiyāsayāiṁ ēgamēgāē uvakkhāiyāē pañca pañca akkhāiōvakkhāiyāsayāiṁ, ēvamēva sapuvvāvarēṇaṁ adadhuṭṭhāō kahānagakōḍīō havanti tti samakkhāyaṁ, nāyādhammakahāṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjāō paḍivattīō, sē ṇaṁ aṅgaṭṭhayāē chaṭṭhē aṅgē dō suyakkhandhā ēgūṇavīsaṁ ajjhayaṇā ēgūṇavīsaṁ uddēsaṇakālā ēgūṇavīsaṁ samuddēsaṇakālā saṅkhējjāi payasahassāiṁ payaggēṇaṁ saṅkhējjā akkharā0 jinapannattā bhāvā āghavijjanti0 sē ēvaṁ āyā0 āghavijjaï0 sē ttaṁ nāyādhammakahāō.</p>
      </div>
      <div type="section" n="145">
	<p>sē kiṁ taṁ uvāsagadasāō? uvāsagadasāsu ṇaṁ samaṇōvāsagāṇaṁ nagarāiṁ ujjāṇāiṁ cēiyāiṁ vanasaṇḍāiṁ samōsaraṇāiṁ rāyāṇō ammāpiyarō dhammāyariyā dhammakahāō ihalōiyaparalōiyā iḍḍhi visēsā bhōgapariccāyā pariāyā suyapariggahā tavōvahāṇāiṁ sīlavvaya-guṇa-vēramaṇa-paccakkhāṇa-pōsahōvavāsa paḍivajjaṇayā paḍimāō uvasaggā saṁlēhaṇāō bhattapaccakkhāṇāiṁ pāōvagamaṇāiṁ dēvalōgagamaṇāiṁ sukulapaccāyāīō puṇa bōhilābhā antakiriyāō ya āghavijjanti0 uvāsagadasāṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjāō paḍivattīō, sē ṇaṁ aṅgaṭṭhayāē sattamē aṅgē ēgē suyakkhandhē dasa ajjhayaṇā dasa uddēsaṇakālā dasa samuddēsaṇakālā saṅkhējjāiṁ payasahassāiṁ payaggēṇaṁ saṅkhējjā akkharā anantā gamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti0 sē ēvaṁ āyā ēvaṁ nāyā ēvaṁ viṇṇāyā ēvaṁ caraṇa-karaṇa-parūvaṇā āghavijjaï0 sē ttaṁ uvāsagadasāō.</p>
      </div>
      <div type="section" n="146">
	<p>sē kiṁ taṁ antagaḍadasāō? antagaḍadasāsu ṇaṁ antagaḍāṇaṁ nagarāiṁ ujjāṇāiṁ cēiyāiṁ vanasaṇḍāiṁ samōsaraṇāiṁ rāyāṇō ammāpiyarō dhammāyariyā dhammakahāō ihalōiya-paralōiyā iḍḍhivisēsā bhōgapariccāgā pavvajjāō pariāyā suyapariggahā tavōvahāṇāiṁ saṁlēhaṇāō bhattapaccakkhāṇāiṁ pāōvagamaṇāiṁ antakiriyāō ya āghavijjanti0 antagaḍadasāṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjāō paḍivattīō, sē ṇaṁ aṅgaṭṭhayāē aṭṭhamē aṅgē ēgē suyakkhandhē aṭṭha vaggā aṭṭha uddēsaṇakālā aṭṭha samuddēsaṇakālā saṅkhējjāiṁ payasahassāiṁ payaggēṇaṁ saṅkhējjā akkharā anantā gamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti pannavijjanti jāva uvadaṁsijjanti, sē ēvaṁ āyā ēvaṁ nāyā ēvaṁ viṇṇāyā ēvaṁ caraṇa-karaṇa-parūvaṇā āghavijjaï sē ttaṁ antagaḍadasāō.</p>
      </div>
      <div type="section" n="147">
	<p>sē kiṁ taṁ anuttarōvavāiyadasāō? anuttarōvavāiyadasāsu ṇaṁ anuttarōvavāiyāṇaṁ nagarāiṁ ujjāṇāiṁ cēiyāiṁ vanasaṇḍāiṁ samōsaraṇāiṁ rāyāṇō ammāpiyarō dhammāyariyā dhammakahāō ihalōiya paralōiyā iḍḍhivisēsā bhōgapariccāgā pavvajjāō pariāgā suyapariggahā tavōvahāṇāiṁ paḍimāō uvasaggā saṁlēhaṇāō bhattapaccakkhāṇāiṁ pāōvagamaṇāiṁ anuttarōvavāiyattē uvavattī sukulapaccāyāīō puṇabōhilābhā antikiriyāō ya āghavijjanti0 anuttarōvavāiyadasāṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjā ōpaḍivattīō, sē ṇaṁ aṅgaṭṭhayāē navamē aṅgē ēgē suyakkhandhē tinni vaggā tinni uddēsaṇakālā tinni samuddēsaṇakālā saṅkhējjāiṁ payasahassāiṁ payaggēṇaṁ saṅkhējjā akkharā anantā gamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti0 sē ēvaṁ āyā0 āghavijjaï0 sē ttaṁ anuttarōvavāiyadasāō.</p>
      </div>
      <div type="section" n="148">
	<p>sē kiṁ taṁ paṇhāvāgaraṇāiṁ? paṇhāvāgaraṇēsu ṇaṁ aṭṭhuttaraṁ pasiṇasayaṁ aṭṭhuttaraṁ apasiṇasayaṁ aṭṭhuttaraṁ pasiṇāpasiṇasayaṁ aṅguṭṭha-pasiṇāiṁ bāhu pasiṇāiṁ addāga pasiṇāiṁ annē ya vicittā divvā vijjāisayā nāgasuvaṇṇēhiṁ saddhiṁ divvaṁ saṁvāyā ādhavijjanti0 paṇhāvāgaraṇāṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjāō paḍivattīō, sē ṇaṁ aṅgaṭṭhayāē dasamē aṅgē ēgē suyakkhandhē paṇayālīsaṁ ajjhayaṇā paṇayālīsaṁ uddēsaṇakālā paṇayālīsaṁ samuddēsaṇakālā saṅkhējjāiṁ payasahassāiṁ payaggēṇaṁ saṅkhējjā akkharā anantā gamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti jāva uvadaṁsijjanti, sē ēvaṁ āyā ēvaṁ nāyā ēvaṁ viṇṇāyā ēvaṁ caraṇa-karaṇa-parūvaṇā āghavijjaï0 sē ttaṁ paṇhāvāgaraṇāiṁ.</p>
      </div>
      <div type="section" n="149">
	<p>sē kiṁ taṁ vivāgasuyaṁ? vivāgasuē ṇaṁ sukaḍa-dukkaḍāṇaṁ kammāṇaṁ phalavivāgē āghavijjaï0, tattha ṇaṁ dasa duhavivāgā dasa suhavivāgā.</p>
	<p>sē kiṁ taṁ duhavivāgā? duhavivāgēsu ṇaṁ duhavivāgāṇaṁ nagarāiṁ ujjāṇāiṁ vanasaṇḍāiṁ cēiyāiṁ samōsaraṇāiṁ rāyāṇō ammāpiyarō dhammāyariyā dhammakahāō ihalōiya-paralōiyā iḍḍhivisēsā nirayagamaṇāiṁ saṁsārabhavapavañcā duhaparamparāō dukkulapaccāyāīō dullahabōhiyattaṁ āghavijjaï0 sēttaṁ duhavivāgā.</p>
	<p>sē kiṁ taṁ suhavivāgā? suhavivāgēsu ṇaṁ suhavivāgāṇaṁ nagarāiṁ ujjāṇāiṁ vanasaṇḍāiṁ cēiyāiṁ samōsaraṇāiṁ rāyāṇō ammāpiyarō dhammāyariyā dhammakahāō ihalōiya-paralōiyā iḍḍhivisēsā bhōgapariccāgā pavvajjāō pariāyā suyapariggahā tavōvahāṇāiṁ sēlaṁhaṇāō bhattapaccakkhāṇāiṁ pāōvagamaṇāiṁ dēvalōgasamaṇāiṁ suhaparamparāō sukulapaccāyāīō puṇabōhilābhā antakiriyāō ya āghavijjanti0 sē ttaṁ suhavivāgā.</p>
	<p>vivāgasuyassa ṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō nijjuttīō saṅkhējjāō saṅgahaṇīō saṅkhējjāō paḍivattīō, sē ṇaṁ aṅgaṭṭhayāē ikkārasamē aṅgē dō suyakkhandhā vīsaṁ ajjhayaṇā vīsaṁ uddēsaṇakālā vīsaṁ samuddēsaṇakālā saṅkhējjāiṁ payasahassāiṁ payaggēṇaṁ saṅkhējjā akkharā anantā gamā anantā pajjavā parittā tasā anantā thāvarā sāsaya-kaḍa-nibaddha-nikāiyā jinapannattā bhāvā āghavijjanti0 sē ēvaṁ āyā0 āghavijjaï0 sē ttaṁ vivāgasuyaṁ.</p>
      </div>
      <div type="section" n="150">
	<p>sē kiṁ taṁ diṭṭhivāē?, diṭṭhivāē ṇaṁ savvabhāvaparūvaṇā āghavijjaï sē samāsaō pañcavihē pannattē taṁ jahā – parikammē suttāiṁ puvvagaē anuōgē cūliyā.</p>
	<p>sē kiṁ taṁ parikammē? parikammē sattavihē pannattē taṁ jahā — siddhasēṇiyāparikammē maṇussasēṇiyāparikammē puṭṭhasēṇiyāparikammē ōgāḍhasēṇiyāparikammē uvasampajjaṇasēṇiyāparikammē vippajahaṇasēṇiyāparikammē cuyācuyasēṇiyāparikammē.</p>
	<p>sē kiṁ taṁ siddhasēṇiyāparikammē? siddhasēṇiyā-parikammē caüddasahavihē pannattē taṁ jahā — māugāpayāiṁ ēgaṭṭhiyapayāiṁ aṭṭhāpayāiṁ pāḍhō āgāsapayāiṁ kēubhūyaṁ rāsibaddhaṁ ēgaguṇaṁ duguṇaṁ tiguṇaṁ kēubhūya paḍiggahō saṁsāra paḍiggahō nandāvattaṁ siddhāvattaṁ, sē ttaṁ siddhasēṇiyāparikammē.</p>
	<p>sē kiṁ taṁ maṇussasēṇiyāparikammē? maṇussasēṇiyāparikammē caüddasavihē pannattē taṁ jahā — māugāpayāiṁ ēgaṭṭhiyapayāiṁ aṭṭhāpayāiṁ pāḍhō āgāsapayāiṁ kēubhūyaṁ rāsibaddhaṁ ēgaguṇaṁ duguṇaṁ tiguṇaṁ kēubhūyapaḍiggahō saṁsārapaḍiggahō nandāvattaṁ maṇussāvattaṁ sēttaṁ maṇussasēṇiyāparikammē.</p>
	<p>sē kiṁ taṁ puṭṭhasēṇiyāparikammē? puṭṭhasēṇiyāparikammē ikkārasavihē pannattē taṁ jahā — pāḍhō āgāsapayāiṁ kēubhūyaṁ rāsibaddhaṁ ēgaguṇaṁ duguṇaṁ tiguṇaṁ kēubhūyapaḍiggahō saṁsārapaḍiggahō nandāvattaṁ puṭṭhāvattaṁ sēttaṁ puṭṭhasēṇiyāparikammē. sē kiṁ taṁ ōgāḍhasēṇiyāparikammē? taṁ ikkārasavihē pannattē taṁ jahā — pāḍhō āgāsapayāiṁ kēubhūyaṁ rāsibaddhaṁ ēgaguṇaṁ duguṇaṁ tiguṇaṁ kēubhūyapaḍiggahō saṁsāpaḍiggahō nandāvattaṁ uvasampajjaṇāvattaṁ sēttaṁ uvasampajjaṇasēṇiyāparikammē, sē kiṁ taṁ vippajahaṇasēṇiyāparikammē ikkārasavihē pannattē taṁ jahā — pāḍhō āgāsapayāiṁ kēubhūyaṁ rāsibaddhaṁ ēgaguṇaṁ duguṇaṁ tiguṇaṁ kēubhūyapaḍiggahō saṁsārapaḍiggahō nandāvattaṁ vippajahaṇāvattaṁ sēttaṁ vippajahaṇasēṇiyāparikammē.</p>
	<p>sē kiṁ taṁ cuyaacuya-sēṇiyāparikammē? taṁ ēkkārasavihē pannattē taṁ jahā — pāḍhō āgāsapayāiṁ kēubhūyaṁ rāsibaddhaṁ ēgaguṇaṁ duguṇaṁ tiguṇaṁ kēubhūyapaḍiggahō saṁsārapaḍiggahō nandāvattaṁ cuyaacuyāvattaṁ sēttaṁ cuyaacuyasēṇiyāparikammē cha caükkanaïyāiṁ satta tērāsiyāiṁ sēttaṁ parikammē.</p>
	<p>sē kiṁ taṁ suttāiṁ? suttāiṁ bāvīsaṁ pannattāiṁ, taṁ jahā — ujjusuyaṁ pariṇayāpariṇayaṁ bahubhaṅgiyaṁ vijayacariyaṁ anantaraṁ paramparaṁ sāmāṇaṁ sañjūhaṁ sambhinnaṁ āhaccāyaṁ sōvatthiyaṁ ghaṇṭaṁ nandāvattaṁ bahulaṁ puṭṭhāpuṭṭhaṁ viyāvattaṁ ēvambhūyaṁ duyāvattaṁ vattamāṇuppayaṁ samabhirūḍhaṁ savvaōbhaddaṁ pannāsaṁ duppaḍiggahaṁ iccēiyāiṁ bāvīsaṁ suttāiṁ chinnacchēya-naïyāṇi sasamayasuttaparivāḍīē iccēiyāiṁ bāvīsaṁ suttāiṁ acchinnacchēyanaïyāṇi ājīviyasutta-parivāḍīē iccēiyāiṁ bāvīsaṁ suttāiṁ tiganaïyāṇi tērāsiyasuttaparivāḍīē, iccēiyāiṁ bāvīsaṁ suttāiṁ caükkanaïyāṇi sasamayasutta-parivāḍīē, ēvāmēva sapuvvāvarēṇaṁ aṭṭhāsīiṁ suttāiṁ bhavantīti makkhāyaṁ, sē ttaṁ suttāiṁ.</p>
	<p>sē kiṁ taṁ puvvagaē? puvvagaē caüddasavihē pannattē taṁ jahā — uppāyapuvvaṁ aggēṇīyaṁ vīriyaṁ atthinatthippavāyaṁ nāṇappavāyaṁ saccappavāyaṁ āyappavāyaṁ kammappavāyaṁ paccakkhāṇappavāyaṁ vijjāṇuppavāyaṁ avañjhaṁ pāṇāiṁ kiriyāvisālaṁ lōkabindusāraṁ. uppāyapuvvassa ṇaṁ puvvassa dasa vatthū cattāri cūliyāvatthū pannattā, aggēṇīyapuvvassa ṇaṁ cōddasa vatthū duvālasa cūliyāvatthū pannattā, vīriyapuvvassa ṇaṁ aṭṭha vatthū aṭṭha cūliyāvatthū pannattā, atthinatthippavāyapuvvassa ṇaṁ aṭṭhārasa vatthū dasa cūliyāvatthū pannattā, nāṇappavāyapuvvayassa ṇaṁ bārasa vatthū pannattā, saccappavāyapuvvassa ṇaṁ dōnni vatthū pannattā, āyappavāya-puvvassa ṇaṁ sōlasavatthū pannattā, kammappavāyapuvvassa ṇaṁ tīsaṁ vatthū pannattā, paccakkhāṇa ppavāya puvvassa ṇaṁ vīsaṁ vatthū pannattā, vijjāṇuppavāyapuvvassa ṇaṁ pannarasa vatthū pannattā, avañjhapuvvassa ṇaṁ bārasa vatthū pannattā, pāṇāupuvvassa ṇaṁ tērasa vatthū pannattā, kiriyāvisāla puvvassa ṇaṁ tīsaṁ vatthū pannattā lōkabindusārapuvvassa ṇaṁ paṇuvīsaṁ vatthū pannattā.</p>
      </div>
      <div type="section" n="151">
	<lg n="151">
	  <l>dasa cōddasa aṭṭha aṭṭhārasēva bārasa duvē ya vatthūṇi</l>
	  <l>sōlasa tīsā vīsā pannarasa anuppavāyayaṁmi</l>
	</lg>
      </div>
      <div type="section" n="152">
	<lg n="152">
	  <l>bārasa ikkārasamē bārasamē tērasēva vatthūṇi</l>
	  <l>tīsā puṇa tērasamē cōddasamē pannavīsāō</l>
	</lg>
      </div>
      <div type="section" n="153">
	<lg n="153">
	  <l>cattāri duvālasa aṭṭha cēva dasa cēva cullavatthūṇi</l>
	  <l>āillāṇa caüṇhaṁ sēsāṇaṁ cūliyā natthi</l>
	</lg>
      </div>
      <div type="section" n="154">
	<p>sē ttaṁ puvvagaē. sē kiṁ taṁ anuōgē? anuōgē duvihē pannattē taṁ0 - mūlapaḍhamānuōgē gaṇḍiyānuōgē ya. sē kiṁ taṁ mūlapaḍhamānuōgē? mūlapaḍhamānuōgē ṇaṁ arahantāṇaṁ bhagavantāṇaṁ puvvabhavā dēvalōgagamaṇāiṁ āuṁ cavaṇāiṁ jammaṇāṇi ya abhisēyā rāyavarasirīō pavvajjāō tavā ya uggā kēvalanāṇuppayāō titthapavattaṇāṇi ya sīsā gaṇā gaṇaharā ajjā pavattiṇīō saṅghassa caüvvihassa jaṁ ca parimāṇaṁ jiṇa-maṇapajjava-ōhināṇī samattasuyanāṇiṇō ya vāī anuttaragaī ya uttaravēuvviō ya muṇiṇō jattiyā siddhā siddhipahō jaha dēsiō jacciraṁ ca kālaṁ pāōvagayā jē jahiṁ jattiyāiṁ bhattāiṁ chēittā antagaḍē munivaruttamē tamaraōgha-vippamukkē mukkhasuhamanuttaraṁ ca pattē, ētē annē ya ēvamāī bhāvā mūlapaḍhamānuōgē kahiyā, sē ttaṁ mūlapaḍhamānuōgē. sē kiṁ taṁ gaṇḍiyānuōgē? gaṇḍiyānuōgē kulagaragaṇḍiyāō titthayara-gaṇḍiyāō cakkavaṭṭigaṇḍiyāō dasāragaṇḍiyāō baladēvagaṇḍiyāō vāsudēvagaṇḍiyāō ussappiṇīgaṇḍiyāō cittantaragaṇḍiyāō amara-nara-tiriya-niraya-gaï-gamana-viviha-pariyaṭṭaṇēsu ēvamāiyāō gaṇḍiyāō āgha-vijjanti0 sē ttaṁ gaṇḍiyānuōgē, sē ttaṁ anuōgē.</p>
	<p>sē kiṁ taṁ cūliyāō? cūliyāō āillāṇaṁ caüṇhaṁ puvvāṇaṁ cūliyā, sēsāiṁ puvvāiṁ acūliyāiṁ, sē ttaṁ cūliyāō.</p>
	<p>diṭṭhivāyassa ṇaṁ parittā vāyaṇā saṅkhējjā anuōgadārā saṅkhējjā vēḍhā saṅkhējjā silōgā saṅkhējjāō paḍivattīō saṅkhējjāō nijjuttīō saṅkhējjāō saṅgahaṇīō, sē ṇaṁ aṅgaṭṭhayāē bārasamē aṅgē ēgē suyakkhandhē cōddasapuvvāiṁ saṅkhējjāvatthū saṅkhējjā cullavatthū saṅkhējjāpāhuḍā saṅkhējjā pāhuḍapāhuḍā saṅkhējjāō pāhuḍiyāō saṅkhējjāō pāhuḍa-pāhuḍiyāō saṅkhējjāiṁ payasahassāiṁ payaggēṇaṁ saṅkhējjā akkharā anantā gamā anantā pajjavā0 jāva uvadaṁsijjanti, sē ēvaṁ āyā jāva ādhavijjanti, sē ttaṁ diṭṭhivāē.</p>
      </div>
      <div type="section" n="155">
	<p>iccēiyaṁmi duvālasaṅgē gaṇipiḍagē anantā bhāvā anantā abhāvā anantā hēū anantā ahēū anantā kāraṇā anantā akāraṇā anantā jīvā anantā ajīvā anantā bhavasiddhiyā anantā abhavasiddhiyā anantā siddhā anantā asiddhā pannattā.</p>
      </div>
      <div type="section" n="156">
	<lg n="156">
	  <l>bhāvamabhāvā hēūmahēū kāraṇamakāraṇā cēva</l>
	  <l>jīvājīvā bhaviyamabhaviyā siddhā asiddhā ya</l>
	</lg>
      </div>
      <div type="section" n="157">
	<p>iccēiyaṁ duvālasaṅgaṁ gaṇipiḍagaṁ tīē kālē anantā jīvā āṇāē virāhittā cāurantaṁ saṁsārakantāraṁ anupariyaṭṭiṁsu, iccēiyaṁ duvālasaṅgaṁ gaṇipiḍagaṁ paḍuppanna kālē parittā jīvā āṇāē virāhitā cāurantaṁ saṁsārakantāraṁ anupariyaṭṭanti, iccēiyaṁ duvālasaṅgaṁ gaṇipiḍagaṁ anāgaē kālē anantā jīvā āṇāē virāhittā cāurantaṁ saṁsārakantāraṁ anupariyaṭṭissanti, iccēiyaṁ duvālasaṅgaṁ gaṇipiḍagaṁ tīē kālē anantā jīvā āṇāē ārāhittā cāurantaṁ saṁsārakantāraṁ vīīvaïṁsu, iccēiyaṁ duvālasaṅgaṁ gaṇipiḍagaṁ paḍuppanna kālē parittā jīvā āṇāē ārāhittā cāurantaṁ saṁsārakantāraṁ vīīvayanti, iccēiyaṁ duvālasaṅgaṁ gaṇipiḍagaṁ anāgaē kālē anantā jīvā āṇāē ārāhittā cāurantaṁ saṁsārakantāraṁ vīīvaïssanti, iccēiyaṁ duvālasaṅgaṁ gaṇipiḍagaṁ na kayāi nāsī na kayāi na bhavaï na kayāi na bhavissaï bhuviṁ ca bhavaï ya bhavissaï ya, dhuvē niyaē sāsaē akkhaē avvaē avaṭṭhiē niccē, sē jahānāmaē pañcatthikāē na kayāi nāsī na kayāi natthi na kayāi na bhavissaï bhuviṁ ca bhavaï ya bhavissaï ya dhuvē niyaē sāsaē akkhaē avvaē avaṭṭhiē niccē, ēvāmēva duvālasaṅgē gaṇipiḍagē na kayāi nāsī na kayāi natthi na kayāi na bhavissaï bhuviṁ ca bhavaï ya bhavissaï ya dhuvē niyaē sāsaē akkhaē avvaē avaṭṭhiē niccē sē samāsaō caüvvihē pannattē, taṁ jahā — davvaō khēttaō kālaō bhāvaō, tattha davvaō ṇaṁ suyanāṇī uvaüttē savvadavvāiṁ jāṇaï pāsaï, khēttaō ṇaṁ suyanāṇī uvaüttē savvaṁ khēttaṁ jāṇaï pāsaï, kālaō ṇaṁ suyanāṇī uvaüttē savvaṁ kālaṁ jāṇaï pāsaï, bhāvaō ṇaṁ suyanāṇī uvaüttē savvē bhāvē jāṇaï pāsaï.</p>
      </div>
      <div type="section" n="158">
	<lg n="158">
	  <l>akkhara saṇṇī sammaṁ sāiyaṁ khalu sapajjavasiyaṁ ca</l>
	  <l>gamiyaṁ aṅgapaviṭṭhaṁ sattavi ēē sapaḍivakkhā</l>
	</lg>
      </div>
      <div type="section" n="159">
	<lg n="159">
	  <l>āgama-satthaggahaṇaṁ jaṁ buddhiguṇēhiṁ aṭṭhahiṁ diṭṭhaṁ</l>
	  <l>binti suyanāṇalambhaṁ taṁ puvvavisārayā dhīrā</l>
	</lg>
      </div>
      <div type="section" n="160">
	<lg n="160">
	  <l>sussūsaï paḍipucchaï suṇaï giṇhaï ya īhaē yāvi</l>
	  <l>tattō apōhaē vā dhārēi vā sammaṁ</l>
	</lg>
      </div>
      <div type="section" n="161">
	<lg n="161">
	  <l>mūaṁ huṅkāraṁ vā bāḍhakkāra paḍipucchaṁ vīmaṁsā</l>
	  <l>tattō pasaṅgapārāyaṇaṁ ca pariṇiṭṭha sattamaē</l>
	</lg>
      </div>
      <div type="section" n="162">
	<lg n="162">
	  <l>suttatthō khalu paḍhamō bīō nijjuttimīsaō bhaṇiō</l>
	  <l>taïō ya niravasēsō ēsa vihī hōi anuōgē</l>
	</lg>
      </div>
      <div type="section" n="163">
	<p>sē ttaṁ aṅgapaviṭṭhaṁ, sē ttaṁ suyanāṇaṁ sē ttaṁ parōkkhaṁ, sē ttaṁ nandī.</p>
      </div>
    </body>
    <back>
      <div type="appendix">
	<head>parisiṭṭhaṁ-1-aṇunnānandī</head>
	<div type="section" n="1">
	  <p>sē kiṁ taṁ aṇunnā? aṇunnā chavvihā pannattā, taṁ jahā — nāmāṇunnā ṭhavaṇāṇunnā davvāṇunnā khēttāṇunnā kālāṇunnā bhāvaṇunnā. sē kiṁ taṁ nāmāṇunnā? nāmāṇunnā-jassa ṇaṁ jīvassa vā ajīvassa vā jīvāṇa vā ajīvāṇa vā tadubhayassa vā tadubhayāṇa vā aṇuṇṇā tti nāmaṁ kīraï sē ttaṁ nāmāṇunnā. sē kiṁ taṁ ṭhavaṇāṇunnā? ṭhavaṇāṇunnā jaṁ ṇaṁ kaṭṭhakammē vā pōtthakammē vā lēppakammē vā cittakammē vā ganthimē vā vēḍhimē vā pūrimē vā saṅghātimē vā akkhē vā varāḍaē vā ēgē vā anēgē vā sabbhāvaṭhavaṇāē vā asabbhāvaṭhavaṇāē vā aṇuṇṇa tti ṭhavaṇā ṭhavijjati sē ttaṁ ṭhavaṇāṇunnā, nāma-ṭhavaṇāṇaṁ kō pativisēsō nāmaṁ āvakahiyaṁ ṭhavaṇā ittariyā vā hōjjā āvakahiyā vā.</p>
	  <p>sē kiṁ taṁ davvāṇunnā? davvāṇunnā duvihā pannattā taṁ jahā — āgamatō ya nōāgamatō ya.</p>
	  <p>sē kiṁ taṁ āgamatō davvāṇunnā? āgamatō davvāṇunnā- jassa ṇaṁ aṇuṇṇatti padaṁ sikkhiyaṁ ṭhiyaṁ jiyaṁ miyaṁ parijiyaṁ nāmasamaṁ ghōsasamaṁ ahīnakkharaṁ anaccakkharaṁ avvāiddhakkharaṁ akkhaliyaṁ amiliyaṁ aviccāmēliyaṁ paḍipunnaṁ paḍipunnaghōsaṁ kaṇṭhōṭṭhavippamukkaṁ guruvāyaṇōvagayaṁ sē ṇaṁ tattha vāyaṇāē pucchaṇāē pariyaṭṭaṇāē dhammakahāē nō aṇuppēhāē, kamhā? anuvaōgō davvaṁ iti kaṭṭu, nēgamassa ēgē anuvaüttē āgamatō ēgā davvāṇunnā dōṇṇi anuvaüttā āgamatō dōṇṇi davvāṇunnāō tiṇṇi anuvaüttā āgamaō tiṇṇi davvāṇunnāō ēṁvaṁ jāvatiyā anuvaüttā tāvatiyāō davvāṇunnāō, ēvamēva vavahārassa vi saṅgahassa ēgē vā anēgē vā anuvaüttō vā anuvaüttā vā sā ēgā davvāṇunnā. ujjusuassa ēgē anuvaüttē āgamatō ēgā davvāṇunnā, puhattaṁ nēcchaï tiṇhaṁ saddanayāṇaṁ jāṇaē anuvaüttē avatthū, kamhā? jati jāṇaē anuvaüttē na bhavati, [jaï anuvaüttē jāṇaē na bhavaï] sē ttaṁ āgamatō davvāṇunnā.</p>
	  <p>sē kiṁ taṁ nō āgamatō davvāṇunnā? nō āgamatō davvāṇunnā tivihā pannattā taṁ jahā — jāṇagasarīra davvāṇunnā bhaviyasarīra davvāṇunnā jāṇagasarīrabhaviyasarīravaïrittā davvāṇunnā. sē kiṁ taṁ jāṇagasarīradavvāṇunnā? aṇunna tti padatthāhigārajāṇagassa jaṁ sarīraṁ vavagayacutacaïyacattadēhaṁ jīvavippajaḍhaṁ sijjāgayaṁ vā santhāragayaṁ vā nisīhiyāgayaṁ vā siddhasilātalagayaṁ vā ahō ṇaṁ imē ṇaṁ sarīrasamussaēṇaṁ jiṇadiṭṭhēṇaṁ bhāvēṇaṁ aṇunna tti payaṁ āghaviyaṁ pannaviyaṁ parūviyaṁ daṁsiyaṁ nidaṁsiyaṁ uvadaṁsiyaṁ, jahā kō diṭṭhantō? ayaṁ ghayakumbhē āsō ayaṁ mahukumbhē āsī, sē ttaṁ jāṇagasarīradavvāṇunnā. sē kiṁ taṁ bhaviyasarīradavvāṇunnā? jē jīvē jōṇījammaṇanikkhantē imēmaṁ cēva sarīrasamussaēṇaṁ ādattēṇaṁ jinadiṭṭhēṇaṁ bhāvēṇaṁ anunna tti payaṁ sēyakālē sikkhissaï na tāva sikkhaï, jahā kō diṭṭhantō? ayaṁ ghayakumbhē bhavissati ayaṁ mahukumbhē bhavissati, sē ttaṁ bhaviyasarīradavvāṇunnā, sē kiṁ taṁ jāṇagasarīrabhaviyasarīravaïrittā davvāṇunnā? taṁ tivihā pannattā, taṁ jahā — lōiyā kuppāvayaṇiyā lōuttariyā ya.</p>
	  <p>sē kiṁ taṁ lōiyā davvāṇunnā? lōiyā davvāṇunnā tivihā pannattā, taṁ jahā — sacittā acittā mīsiyā. sē kiṁ taṁ sacittā davvāṇunnā? sē jahānāmaē rāyā i vā juvarāyā i īsarē i vā talavarē i vā māḍambiē i vā kōḍumbiē i vā ibbhē i vā sēṭṭhī i vā sēnāvaī vā satthavāhē i vā kassaï kaṁmi kāraṇē tuṭṭhē samāṇē āsaṁ vā hatthiṁ vā uṭṭaṁ vā gōṇaṁ vā kharaṁ vā ghōḍayaṁ vā ēlayaṁ vā ayaṁ vā dāsaṁ vā dāsiṁ vā aṇujāṇējjā, sē ttaṁ sacittā davvāṇunnā. [taṁ0] sē kiṁ taṁ acittā davvāṇunnā? sē jahānāmaē rāyā i vā juvarāyā i vā īsarē i vā talavarē i vā māḍambiē i vā kōḍumbiē i vā ibbhē i vā sēṭṭhī i vā sēnāvaī i vā satthavāhē i vā kassaï kaṁmi kāraṇē tuṭṭhē samāṇē āsaṇaṁ vā sayanaṁ vā chattaṁ vā cāmaraṁ vā paḍagaṁ vā maüḍaṁ vā hiraṇṇaṁ vā suvaṇṇaṁ vā kaṁsaṁ vā dūsaṁ vā maṇi-mōttiya-saṅkha-silappavāla-rattarayaṇādīyaṁ santa-sāra-sāvaïjjaṁ anujāṇijjā, sē ttaṁ acittā davvāṇunnā. sē kiṁ taṁ mīsiyā davvāṇunnā ? sē jahānāmaē rāyā i vā juvarāyā i vā0 jāva satthavāhē i vā, kassaï kaṁmi kāraṇē tuṭṭhē samāṇē hatthiṁ vā muhabhaṇḍagamaṇḍiyaṁ āsaṁ vā thāsaga-cāmaramaṇḍiyaṁ sakaḍagaṁ dāsaṁ vā dāsiṁ vā savvālaṅkāravibhūsiyaṁ anujāṇijjā, sē ttaṁ mīsiyā davvāṇunnā. sēttaṁ lōiyā davvāṇunnā.</p>
	  <p>sē kiṁ taṁ kuppāvayaṇiyā davvāṇunnā? taṁ tivihā pannattā, taṁ jahā — sacittā acittā mīsiyā. sē kiṁ sacittā davvāṇunnā? sē jahānāmaē āyariē i vā uvajjhāē i vā kassaï kaṁmi-kāraṇē tuṭṭhē samāṇē āsaṁ vā hatthiṁ vā uṭṭaṁ vā gōṇaṁ vā kharaṁ vā ghōḍaṁ vā ayaṁ vā ēlagaṁ vā dāsaṁ vā dāsiṁ vā anujāṇijjā, sē ttaṁ sacittā davvāṇunnā. sē kiṁ taṁ acittā davvāṇunnā? taṁ sē jahānāmaē āyariē i vā uvajjhāē i vā kassaï kaṁmi kāraṇē tuṭṭhē samāṇē āsanaṁ vā sayanaṁ vā chattaṁ vā cāmaraṁ vā paṭṭaṁ vā maüḍaṁ vā hiraṇṇaṁ vā suvaṇṇaṁ vā kaṁsaṁ vā dūsaṁ vā maṇi-mōttiya-saṅkha-silappavāla-rattarayaṇamāīyaṁ santa-sāra-sāvaējjaṁ anujāṇijjā, sē ttaṁ acittā davvāṇunnā. sē kiṁ taṁ mīsiyā davvāṇunnā? sē jahānāmaē āyariē i vā uvajjhāē i vā kassaï kaṁmi kāraṇē tuṭṭhē samāṇē hatthiṁ vā muhabhaṇḍagamaṇḍiyaṁ āsaṁ vā thāsagacāmaramaṇḍiyaṁ sakaḍagaṁ dāsaṁ vā dāsiṁ vā savvālaṅkāravibhūsiyaṁ anujāṇijjā, sē ttaṁ mīsiyā davvāṇunnā. sēttaṁ kuppāvayaṇiyā davvāṇunnā.</p>
	  <p>sē kiṁ taṁ lōuttariyā davvāṇunnā? taṁ tivihā pannattā, taṁ jahā — sacittā acittā mīsiyā. sē kiṁ taṁ sacittā davvāṇunnā? taṁ, sē jahānāmaē āyariē i vā uvajjhāē i vā thērē i vā pavattī i vā gaṇī i vā gaṇaharē i vā gaṇāvacchēya i vā sīsassa vā sissiṇīē vā kaṁmi kāraṇē tuṭṭhē samāṇē sīsaṁ vā sissiṇiṁ vā aṇujāṇējjā, sē ttaṁ sacittā davvāṇunnā. sē kiṁ taṁ acittā davvāṇunnā? sē jahānāmaē āyariē i vā uvajjhāē i vā thērē i vā pavattī i vā gaṇī i vā gaṇaharē i vā gaṇāvacchēyaē i vā sissassa vā sissiṇīē vā kaṁmi kāraṇē tuṭṭhē samāṇē vatthaṁ vā pāyaṁ vā paḍiggahaṁ vā kambalaṁ vā pāyapuñchaṇaṁ vā anujāṇējjā, sē ttaṁ acittā davvāṇunnā. sē kiṁ taṁ mīsiyā davvāṇunnā? sē jahānāmaē āyariē i vā uvajjhāē i vā thērē i vā pavattī i vā gaṇī i vā gaṇaharē i vā gaṇāvacchēyaē i vā sissassa vā sissiṇīē vā kaṁmi kāraṇē tuṭṭhē samāṇē sissaṁ vā sissiṇiṁ vā sabhaṇḍa-mattōvagaraṇaṁ anujāṇējjā, sē ttaṁ mīsiyā davvāṇunnā. sē ttaṁ lōuttariyā davvāṇunnā. sēttaṁ jāṇagasarīrabhaviyasarīra-vaïrittā davvāṇunnā. sē ttaṁ nōāgamatō davvāṇunnā. sē ttaṁ davvāṇunnā.</p>
	  <p>sē kiṁ taṁ khēttāṇunnā? khēttāṇunnā jē ṇaṁ jassa khēttaṁ anujāṇati jattiyaṁ vā khēttaṁ jaṁmi vā khēttē, sē ttaṁ khēttāṇunnā.</p>
	  <p>sē kiṁ taṁ kālāṇunnā? kālāṇunnā jē ṇaṁ jassa kālaṁ anujāṇati jattiyaṁ vā kālaṁ jaṁmi vā kālē anujā-ṇati taṁ jahā — tītaṁ vā paḍuppannaṁ vā anāgataṁ vā vasantaṁ hēmantaṁ pāusaṁ vā avatthāṇahēuṁ, sē ttaṁ kālāṇunnā.</p>
	  <p>sē kiṁ taṁ bhāvāṇunnā? bhāvāṇunnā tivihā pannattā, taṁ jahā — lōiyā kuppāvayaṇiyā lōuttariyā.</p>
	  <p>sē kiṁ taṁ lōiyā bhāvāṇunnā lōiyā bhāvāṇunnā-sē jahānāmaē rāyā i vā juvarāyā i vā jāva tuṭṭhē samāṇē kassaï kōhāibhāvaṁ anujāṇijjā sē ttaṁ lōiyā bhāvāṇunnā. sē kiṁ taṁ kuppāvayaṇiyā bhāvāṇunnā kuppāvayaṇiyā bhāvāṇunnā sē jahānāmaē kēi āyariē i vā jāva kassaï kōhāibhāvaṁ anujāṇijjā sēttaṁ kuppāvayaṇiyā bhāvāṇunnā. sē kiṁ taṁ lōuttariyā bhāvāṇunnā lōuttariyā bhāvāṇunnā sē jahānāmaē āyariē i vā jāva kammi kāraṇē tuṭṭhē samāṇē kālōciyanāṇāiguṇa-jōgiṇō viṇīyassa khamāipahāṇassa susīlassa sissassa tivihēṇaṁ tigaraṇavisuddhēṇaṁ bhāvēṇaṁ āyāraṁ vā sūyagaḍaṁ vā ṭhāṇaṁ vā samavāyaṁ vā vivāhapannattiṁ vā nāyādhammakahaṁ vā uvāsagadasāō vā antagaḍadasāō vā savvadavva-guṇa-pajjavēhiṁ savvāṇuōgaṁ vā anujāṇijjā sē ttaṁ lōuttariyā bhāvaṇunnā, sē ttaṁ bhāvāṇunnā.</p>
	</div>
	<div type="section" n="2">
	  <lg n="2">
	    <l>kimaṇunnā kassa'ṇunnā kēvatikālaṁ pavattiyā'ṇunnā</l>
	    <l>ādikara purimatālē pavattiyā usabhasēnassa</l>
	  </lg>
	</div>
	<div type="section" n="3">
	  <lg n="3">
	    <l>aṇunnā uṇṇamaṇī namaṇī nāmaṇī ṭhavaṇā pabhavō pabhāvaṇaṁ payārō</l>
	    <l>tadubhaya hiya majjāyā nāō maggō ya kappō ya</l>
	  </lg>
	</div>
	<div type="section" n="4">
	  <lg n="4">
	    <l>saṅgaha saṁvara nijjara ṭhiikaraṇaṁ cēva jīvavuḍḍhipayaṁ</l>
	    <l>padapavaraṁ cēva tahā vīsamaṇunnāē nāmāiṁ</l>
	  </lg>
	</div>
      </div>
      <div type="appendix">
	<head>parisiṭṭhaṁ-2 jōganandī</head>
	<div type="section" n="1">
	  <p>nāṇaṁ pañcavihaṁ pannattaṁ taṁ ābhinibōhiyanāṇaṁ suyanāṇaṁ ōhināṇaṁ maṇapajjavanāṇaṁ kēvalanāṇaṁ, tattha ṇaṁ cattāri nāṇāiṁ ṭhappāiṁ ṭhavaṇijjāiṁ nō uddissanti nō samuddissanti nō aṇunna-vijjanti, suyanāṇassa puṇa uddēsō samuddēsō aṇunnā anuōgō ya pavattaï, jaï suyanāṇassa uddēsō samuddēsō aṇunnā anuōgō ya pavattaï kiṁ aṅgapaviṭṭhassa uddēsō samuddēsō aṇunnā aṇuōgō ya pavattaï? kiṁ aṅgabāhirassa uddēsō samuddēsō aṇunnā anuōgō ya pavattaï? gōyamā! aṅgapaviṭṭhassa vi uddēsō samuddēsō aṇunnā anuōgō ya pavvattaï, aṅgabāhirassa vi uddēsō samuddēsō aṇunnā anuōgō ya pavattaï.</p>
	  <p>imaṁ puṇa paṭṭhavaṇaṁ paḍucca aṅgabāhirassa uddēsō samuddēsō aṇunnā anuōgō ya pavattaï, jaï puṇa aṅgabāhirassa uddēsō samuddēsō aṇunnā anuōgō ya pavattaï kiṁ kāliyassa uddēsō samuddēsō aṇunnā anuōgō ya pavattaï ukkāliyassa uddēsō samuddēsō aṇunnā anuōgō ya pavattaï? gōyamā! kāliyassa vi uddēsō jāva pavattaï, ukkāliyassa vi uddēsō samuddēsō aṇunnā anuōgō ya pavattaï.</p>
	  <p>imaṁ puṇa paṭṭhavaṇaṁ paḍucca ukkāliyassa uddēsō samuddēsō aṇunnā anuōgō ya pavattaï, jaha ukkāliyassa uddēsō samuddēsō aṇunnā anuōgō ya pavattaï kiṁ āvassagassa uddēsō samuddēsō aṇunnā anuōgō ya pavattaï? āvassagavaïrittassa uddēsō samuddēsō aṇunnā anuōgō ya pavattaï? āvassagassa vi uddēsō jāva pavattaï, āvassagavaïrittassa vi uddēsō jāva pavattaï.</p>
	  <p>jaï āvassagassa uddēsō samuddēsō aṇunnā anuōgō ya pavattaï, kiṁ sāmāiyassa caüvīsa — tthayassa vandaṇassa paḍikkamaṇassa kāussaggassa paccakkhāṇassa? savvēsiṁ ētēsiṁ uddēsō samuddēsō aṇunnā anuōgō ya pavattaï. jaï āvassagavaïrittassa uddēsō samuddēsō aṇunnā anuōgō ya pavattaï, kiṁ kāliyasuyassa uddēsō samuddēsō aṇunnā anuōgō ya pavattaï? ukkāliyasuyassa uddēsō samuddēsō aṇunnā anuōgō ya pavattaï? kāliyassa vi uddēsō0 pavattaï ukkāliyassa vi pavattaï.</p>
	  <p>jaï ukkāliyassa uddēsō samuddēsō aṇunnā aṇuōgō ya pavattaï kiṁ dasavēkāliyassa kappiyākappiyassa cullakappasuyassa mahākappayassa uvavāiyasuyassa rāyapasēṇīyasuyassa jīvābhigamassa pannavaṇāē mahāpannavaṇāē pamāyappamāyassa nandīē anuōgadārāṇaṁ dēvindathayassa tandulavēyāliyassa candāvijjhayassa sūrapannattīē [candapannattīē?] pōrisimaṇḍalassa maṇḍalappavēsassa vijjācaraṇavinicchiyassa gaṇivijjāē saṁlēhaṇāsuyassa vihārakappassa vīyarāgasuyassa jhāṇavibhattīē maraṇavibhattīē maraṇavisōhīē āyavibhattīē āyavisōhīē caraṇavisōhīē āurapaccakkhāṇassa mahāpaccakkhāṇassa? savvēsiṁ ēēsiṁ uddēsō samuddēsō aṇunnā anuōgō ya pavattaï.</p>
	  <p>jaï kāliyassa uddēsō samuddēsō aṇunnā anuōgō ya pavattaï kiṁ uttarajjhayaṇāṇaṁ dasāṇaṁ kappassa vavahārassa nisīhassa mahānisīhassa isibhāsiyāṇaṁ jambuddīvapannattīē [candapannattīē] dīvapannattīē sāgarapannattīē khuḍḍiyāvimāṇapavibhattīē mahālliyāvimāṇapavibhattīē aṅgacūliyāē vaggacūliyāē vivāhacūliyāē aruṇōvavāyassa varuṇōvavāyassa garulōvavāyassa dharaṇōvavāyassa vēsamaṇōvavāyassa vēlandharōvavāyassa dēvindōvavāyassa uṭṭhāṇasuyassa samuṭṭhāṇasuyassa nāgapariyāvaṇiyāṇaṁ nirayāvaliyāṇaṁ kappiyāṇaṁ kappavaḍiṁsiyāṇaṁ pupphiyāṇaṁ pupphacūliyāṇaṁ vaṇhiyāṇaṁ vaṇhidasāṇaṁ āsīvisabhāvaṇāṇaṁ diṭṭhivisabhāvaṇāṇaṁ cāraṇabhāvaṇāṇaṁ sumiṇabhāvaṇāṇaṁ mahāsumiṇabhāvaṇāṇaṁ tēyagginisaggāṇaṁ savvēsiṁ pi ēēsiṁ uddēsō samuddēsō aṇunnā anuōgō ya pavattaï.</p>
	  <p>jaï aṅgapaviṭṭhassa uddēsō samuddēsō aṇunnā anuōgē ya pavattaï, kiṁ āyārassa sūyagaḍassa ṭhāṇassa samavāyassa vivāhapannattīē nāyādhammakahāṇaṁ uvāsagadasāṇaṁ antagaḍadasāṇaṁ anuttarōvavāiyadasāṇaṁ paṇhāvāgaraṇāṇaṁ vivāgasuyassa diṭṭhivāyassa? savvēsiṁ pi ēēsiṁ uddēsō jāva pavattaï.</p>
	  <p>imaṁ puṇa paṭṭhavaṇaṁ paḍucca imassa sāhussa imāē sāhuṇīē uddēsō samuddēsō aṇunnā anuōgō ya pavattaï, khamāsamaṇāṇaṁ hatthēṇaṁ suttēṇaṁ atthēṇaṁ tadubhaēṇaṁ uddēsāmi samuddēsāmi aṇujāṇāmi.</p>
	</div>
      </div>
    </back>
  </text>
</TEI>
