<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="JA-06">
  <teiHeader xml:lang="eng">
    <fileDesc>
      <titleStmt>
	<title>Ṭhāṇaṅgasuttaṁ (Sthānāṅgasūtram)</title>
      	<principal><persName ref="http://viaf.org/viaf/372149294434280521495">Andrew Ollett</persName></principal>
      	<respStmt>
      	  <persName xml:id="AO">Andrew Ollett</persName> 
      	  <resp>Processed the text data from Muni Deepratnasagar Ji's DOCX files into romanized TEI.</resp>
      	</respStmt>
	  <respStmt>
	<persName xml:id="IR">Itamar Ramot</persName> 
	  <resp>Bibliographic and text-processing assistance.</resp>
	</respStmt>
      </titleStmt>
      <publicationStmt>
      	<authority/>
	<availability status="restricted">
	  <p><!-- add whatever license you like: --></p>
	</availability>
	<date>2020</date>
	<publisher><!-- EFEO/EPHE (Université of PSL) --></publisher>
	<pubPlace><!-- Paris --></pubPlace>
      </publicationStmt>
      <sourceDesc>
	<p>This electronic text is based on the DOCX files of the entire Śvētāmbara canon provided by Muni Deepratnasagar and made available through Jain e-Library. The ID of the DOCX file for this text is 003705. The source of Muni Deepratnasagar's edition, in turn, is the “Āgama Mañjūṣā” series (ID 003253).</p>
      </sourceDesc>
    </fileDesc>
    <encodingDesc>
      <p>The Sthānāṅgasūtra is organized into ten sthānas (ṭhāṇa-). These are the top-level divisions of the text. The second, third, fourth and fifth of these sthānas contain, in addition, more than one uddēśa (uddēsa-). For the sake of consistency, the first, sixth, seventh, eighth, ninth and tenth sthānas are considered to have a single uddēśa. The sections (suttas) are numbered continuously from the beginning of the text, following Muni Deepratnasagar’s text.</p>
      <refsDecl n="CTS">
	<cRefPattern 
	    n="level2"
	    matchPattern="s.(\d+)"
	    replacementPattern="#xpath(/tei:TEI/tei:text/tei:body//tei:div[@type='section'][@n='$1']">
	  <p>This pointer pattern extracts sections, numbered continuously from the beginning of the text.</p>
	</cRefPattern>
	<cRefPattern 
	    n="level2"
	    matchPattern="(\d+).(\d+)"
	    replacementPattern="#xpath(/tei:TEI/tei:text/tei:body/tei:div[@n='$1']/tei:div[@n='$2'])">
	  <p>This pointer pattern extracts uddēsas within ṭhāṇas.</p>
	</cRefPattern>
	<cRefPattern 
	    n="level1"
	    matchPattern="(\d+)"
	    replacementPattern="#xpath(/tei:TEI/tei:text/tei:body/tei:div[@n='$1'])">
	  <p>This pointer pattern extracts ṭhāṇas.</p>
	</cRefPattern>
      </refsDecl>
    </encodingDesc>
    <profileDesc>
      <langUsage>
      	<language ident="pka-Latn">Ardhamāgadhī, romanized in ISO-15919</language>
      </langUsage>
    </profileDesc>
    <revisionDesc>
       <change when="2020-06-07" who="AO">Conversion of text to TEI</change>
    </revisionDesc>
  </teiHeader>
  <text xml:lang="pka-Latn">
    <body>
      <div type="ṭhāṇaṁ" n="1">
	<div type="uddēsō" n="1">
	  <div type="section" n="1">
	    <p>suyaṁ mē āusaṁ tēṇaṁ bhagavatā ēvamakkhāyaṁ.</p>
	  </div>
	  <div type="section" n="2">
	    <p>ēgē āyā.</p>
	  </div>
	  <div type="section" n="3">
	    <p>ēgē daṇḍē.</p>
	  </div>
	  <div type="section" n="4">
	    <p>ēgā kiriyā.</p>
	  </div>
	  <div type="section" n="5">
	    <p>ēgē lōē.</p>
	  </div>
	  <div type="section" n="6">
	    <p>ēgē alōē.</p>
	  </div>
	  <div type="section" n="7">
	    <p>ēgē dhammē.</p>
	  </div>
	  <div type="section" n="8">
	    <p>ēgē ahammē.</p>
	  </div>
	  <div type="section" n="9">
	    <p>ēgē bandhē.</p>
	  </div>
	  <div type="section" n="10">
	    <p>ēgē mokkhē.</p>
	  </div>
	  <div type="section" n="11">
	    <p>ēgē puṇṇē.</p>
	  </div>
	  <div type="section" n="12">
	    <p>ēgē pāvē.</p>
	  </div>
	  <div type="section" n="13">
	    <p>ēgē āsavē.</p>
	  </div>
	  <div type="section" n="14">
	    <p>ēgē saṁvarē.</p>
	  </div>
	  <div type="section" n="15">
	    <p>ēgā vēyaṇā.</p>
	  </div>
	  <div type="section" n="16">
	    <p>ēgā nijjarā.</p>
	  </div>
	  <div type="section" n="17">
	    <p>ēgē jīvē pāḍikkaēṇaṁ sarīraēṇaṁ.</p>
	  </div>
	  <div type="section" n="18">
	    <p>ēgā jīvāṇaṁ apariāittā viguvvaṇā.</p>
	  </div>
	  <div type="section" n="19">
	    <p>ēgē maṇē.</p>
	  </div>
	  <div type="section" n="20">
	    <p>ēgā vaī.</p>
	  </div>
	  <div type="section" n="21">
	    <p>ēgē kāya-vāyāmē.</p>
	  </div>
	  <div type="section" n="22">
	    <p>ēgā uppā.</p>
	  </div>
	  <div type="section" n="23">
	    <p>ēgā viyatī.</p>
	  </div>
	  <div type="section" n="24">
	    <p>ēgā viyaccā.</p>
	  </div>
	  <div type="section" n="25">
	    <p>ēgā gatī.</p>
	  </div>
	  <div type="section" n="26">
	    <p>ēgā āgatī.</p>
	  </div>
	  <div type="section" n="27">
	    <p>ēgē cayaṇē.</p>
	  </div>
	  <div type="section" n="28">
	    <p>ēgē uvavāē.</p>
	  </div>
	  <div type="section" n="29">
	    <p>ēgā takkā.</p>
	  </div>
	  <div type="section" n="30">
	    <p>ēgā saṇṇā.</p>
	  </div>
	  <div type="section" n="31">
	    <p>ēgā mannā.</p>
	  </div>
	  <div type="section" n="32">
	    <p>ēgā vinnū.</p>
	  </div>
	  <div type="section" n="33">
	    <p>ēgā vēyaṇā.</p>
	  </div>
	  <div type="section" n="34">
	    <p>ēgē chēyaṇē.</p>
	  </div>
	  <div type="section" n="35">
	    <p>ēgē bhēyaṇē.</p>
	  </div>
	  <div type="section" n="36">
	    <p>ēgē maraṇē antimasārīriyāṇaṁ.</p>
	  </div>
	  <div type="section" n="37">
	    <p>ēgē saṁsuddhē ahābhūē pattē.</p>
	  </div>
	  <div type="section" n="38">
	    <p>ēgē dukkhē jīvāṇaṁ ēgabhūē.</p>
	  </div>
	  <div type="section" n="39">
	    <p>ēgā ahammapaḍimā jaṁ sē āyā parikilēsati.</p>
	  </div>
	  <div type="section" n="40">
	    <p>ēgā dhammapaḍimā jaṁ sē āyā pajjavajāē.</p>
	  </div>
	  <div type="section" n="41">
	    <p>ēgē maṇē dēvāsuramaṇuyāṇaṁ taṁsi taṁsi samayaṁsi, ēgā vaī dēvāsuramaṇuyāṇaṁ taṁsi taṁsi samayaṁsi, ēgē kāya-vāyāmē dēvāsuramaṇuyāṇaṁ taṁsi taṁsi samayaṁsi.</p>
	  </div>
	  <div type="section" n="42">
	    <p>ēgē uṭṭhāṇa-kamma-bala-vīriya-purisakāra-parakkamē dēvāsuramaṇuyāṇaṁ taṁsi taṁsi samayaṁsi.</p>
	  </div>
	  <div type="section" n="43">
	    <p>ēgē nāṇē ēgē daṁsaṇē ēgē carittē.</p>
	  </div>
	  <div type="section" n="44">
	    <p>ēgē samaē.</p>
	  </div>
	  <div type="section" n="45">
	    <p>ēgē paēsē, ēgē paramāṇū.</p>
	  </div>
	  <div type="section" n="46">
	    <p>ēgā siddhi, ēgē siddhē, ēgē parinivvāṇē, ēgē parinivvuē.</p>
	  </div>
	  <div type="section" n="47">
	    <p>ēgē saddē, ēgē rūvē, ēgē gandhē, ēgē rasē, ēgē phāsē, ēgē subbhisaddē, ēgē dubbhisaddē, ēgē surūvē, ēgē durūvē, ēgē dīhē, ēgē hassē, ēgē vaṭṭē, ēgē taṁsē, ēgē caüraṁsē, ēgē pihulē, ēgē parimaṇḍalē, ēgē kiṇhē, ēgē nīlē, ēgē lōhiē, ēgē hāliddē, ēgē sukkillē, ēgē subbhigandhē, ēgē dubbhigandhē, ēgē tittē, ēgē kaḍuē, ēgē kasāē, ēgē ambilē, ēgē mahurē, ēgē kakkhaḍē, jāva ēgē lukkhē.</p>
	  </div>
	  <div type="section" n="48">
	    <p>ēgē pāṇātivāē, [ēgē musāvāē ēgē adiṇṇādāṇē ēgē mēhuṇē ēgē] pariggahē, ēgē kōhē, [ēgē mānē ēgā māyā ēgē] lōbhē, ēgē pejjē, ēgē dōsē, ēgē kalahē, ēgē abbhakkhāṇē, ēgē pēsunnē, ēgē paraparivāē, ēgā aratiratī, ēgē māyāmōsē, ēgē micchādaṁsaṇasallē.</p>
	  </div>
	  <div type="section" n="49">
	    <p>ēgē pāṇāivāya-vēramaṇē, [ēgē musāvāya-vēramaṇē ēgē adinnādāṇa-vēramaṇē ēgē mēhuṇa-vēramaṇē ēgē] pariggaha-vēramaṇē, ēgē kōha-vivēgē, [ēgē māna-vivēgē ēgē māyā-vivēgē ēgē lōbha-vivēgē ēgē pejja-vivēgē ēgē dōsa-vivēgē ēgē kalaha-vivēgē ēgē abbhakkhāṇa-vivēgē ēgē pēsunna-vivēgē ēgē paraparivāya-vivēgē ēgē aratirati-vivēgē ēgē māyāmōsa-vivēgē ēgē] micchādaṁsaṇasalla-vivēgē.</p>
	  </div>
	  <div type="section" n="50">
	    <p>ēgā ōsappiṇī, ēgā susama-susamā, [ēgā susamā ēgā susama-dūsamā ēgā dūsama-susamā ēgā dūsamā] ēgā dūsama-dūsamā, ēgā ussappiṇī, ēgā dussama-dussamā, [ēgā dussamā ēgā dussama- susamā ēgā susama-dussamā ēgā susamā ēgā], susama-susamā.</p>
	  </div>
	  <div type="section" n="51">
	    <p>ēgā nēraïyāṇaṁ vaggaṇā, ēgā asurakumārāṇaṁ vaggaṇā, [ēgā nāgakumārāṇaṁ vaggaṇā ēgā suvaṇṇakumārāṇaṁ vaggaṇā ēgā vijjukumārāṇaṁ vaggaṇā ēgā aggikumārāṇaṁ vaggaṇā ēgā dīvakumārāṇaṁ vaggaṇā ēgā udahikumārāṇaṁ vaggaṇā ēgā disākumārāṇaṁ vaggaṇā ēgā vāyukurāmāṇaṁ vaggaṇā ēgā thaṇiyakumārāṇaṁ vaggaṇā.</p>
	    <p>ēgā puḍhavikāiyāṇaṁ vaggaṇaā ēgā āukāiyāṇaṁ vaggaṇā ēgā tēukāiyāṇaṁ vaggaṇaā ēgā vāukāiyāṇaṁ vaggaṇā ēgā vaṇassa-ikāiyāṇaṁ vaggaṇaā ēgā bēindiyāṇaṁ vaggaṇā ēgā tēindiyāṇaṁ vaggaṇā ēgā caürindiyāṇaṁ vaggaṇā ēgā pañcidiyatirikkhajōṇiyāṇaṁ vaggaṇā ēgā maṇussāṇaṁ vaggaṇā ēgā vāṇamantarāṇaṁ vaggaṇā ēgā jōisiyāṇaṁ vaggaṇā ēgā] vēmāṇiyāṇaṁ vaggaṇā, ēgā bhavasiddhiyāṇaṁ vaggaṇā, ēgā abhavasiddhiyāṇaṁ vaggaṇā, ēgā bhavisiddhiyāṇaṁ nēraïyāṇaṁ vaggaṇā, ēgā abhavasiddhiyāṇaṁ nēraïyāṇaṁ vaggaṇā, ēvaṁ jāva ēgā bhavasiddhiyāṇaṁ vēmāṇiyāṇaṁ vaggaṇā ēgā abhavasiddhiyāṇaṁ vēmāṇiyāṇaṁ vaggaṇā.</p>
	    <p>ēgā sammaddiṭṭhiyāṇaṁ vaggaṇā, ēgā micchaddiṭṭhiyāṇaṁ vaggaṇā ēgā sammamicchaddiṭṭhiyāṇaṁ vaggaṇā. ēgā sammaddiṭṭhiyāṇaṁ nēraïyāṇaṁ vaggaṇā, ēgā micchaddiṭṭhiyāṇaṁ nēraïyāṇaṁ vaggaṇā, ēgā sammamicchaddiṭṭhiyāṇaṁ nēraïyāṇaṁ vaggaṇā, ēvaṁ jāva thaṇiyakumārāṇaṁ vaggaṇā. ēgā micchaddiṭṭhiyāṇaṁ puḍhavikkāiyāṇaṁ vaggaṇā ēvaṁ jāva vaṇassaïkāiyāṇaṁ. ēgā sammaddiṭṭhiyāṇaṁ bēidiyāṇaṁ vaggaṇā ēgā micchaddiṭṭhiyāṇaṁ bēindiyāṇaṁ vaggaṇā, ēvaṁ tēidiyāṇaṁ vi, caürindiyāṇaṁ vi. sēsā jahā naraïyā jāva ēgā sammamicchaddiṭṭhiyāṇaṁ vēmāṇiyāṇaṁ vaggaṇā.</p>
	    <p>ēgā kaṇhapakkhiyāṇaṁ vaggaṇa ēgā, sukkapakkhiyāṇaṁ vaggaṇā ēgā kaṇhapakkhiyāṇaṁ nēraïyāṇaṁ vaggaṇā, ēgā sukkapakkhiyāṇaṁ nēraïyāṇaṁ vaggaṇā, ēvaṁ- caüvīsadaṇḍaō bhāṇiyavvō.</p>
	    <p>ēgā kaṇhalēssāṇaṁ vaggaṇā, ēgā nīlalēsāṇaṁ vaggaṇā, ēvaṁ jāva sukkalēsāṇaṁ vaggaṇā, ēgā kaṇhalēsāṇaṁ nēraïyāṇaṁ vaggaṇā, jāva ēgā kāulēsāṇaṁ nēraïyāṇaṁ vaggaṇā ēvaṁ-jassa jaï lēsāō, bhavaṇavaï-vāṇamantara-puḍhavi-āu-vaṇassaïkāiyāṇaṁ ca cattāri lēsāō tēu-vāu-bēindiya-tēindiya-caürindiyāṇaṁ tinni lēsāō, pañcidiyatirikkhajōṇiyāṇaṁ maṇussāṇaṁ challēssāō jōtisiyāṇaṁ ēgā tēulēsā vēmāṇiyāṇaṁ tiṇṇi uvarimalēsāō, ēgā kaṇhalēsāṇaṁ bhavasiddhiyāṇaṁ vaggaṇā, ēvañchasuvi lēsāsu dō dō payāṇibhāṇiyavvāṇi. ēgā kaṇhalēsāṇaṁ bhavasiddhiyāṇaṁ nēraïyāṇaṁ vaggaṇā ēgā kaṇhalēsāṇaṁ abhavasiddhiyāṇaṁ ṇēraïyāṇaṁ vaggaṇā ēvaṁ-jassa jati lēsāō tassa tatiyāō bhāṇiyavvāō jāva vēmāṇiyāṇaṁ.</p>
	    <p>ēgā kaṇhalēsāṇaṁ sammaddiṭṭhiyāṇaṁ vaggaṇā, ēgā kaṇhalēsāṇaṁ micchaddiṭṭhiyāṇaṁ vaggaṇā, ēgā kaṇhalēsāṇaṁ sammāmicchaddiṭṭhiyāṇaṁ vaggaṇā, ēvaṁ-chasuvi lēsāsu jāva vēmāṇiyāṇaṁ jēsiṁ jaï diṭṭhiō. ēgā kaṇhalēsāṇaṁ-kaṇhapakkhiyāṇaṁ vaggaṇā, ēgā kaṇhalēsāṇaṁ sukka pakkhiyāṇaṁ vaggaṇā jāva vēmāṇiyāṇaṁ jassa jati lēsāō ēē aṭṭha caüvīsadaṇḍayā.</p>
	    <p>ēgā titthasiddhāṇaṁ vaggaṇā, ēgā atitthasiddhāṇaṁ vaggaṇā, [ēgā titthagarasiddhāṇaṁ vaggaṇā ēgā sayambuddhasiddhāṇaṁ vaggaṇā ēgā pattēyabuddhasiddhāṇaṁ vaggaṇā ēgā buddhabōhiyasiddhāṇaṁ vaggaṇā ēgā itthīliṅgasiddhāṇaṁ vaggaṇā ēgā purisaliṅgasiddhāṇaṁ vaggaṇā ēgā napuṁsakaliṅgasiddhāṇaṁ vaggaṇā ēgā anna- liṅgasiddhāṇaṁ vaggaṇā ēgā gihiliṅgasiddhāṇaṁ vaggaṇā, ēgā] ekka siddhāṇaṁ vaggaṇā, ēgā aṇikkasiddhāṇaṁ vaggaṇā, ēgā apaḍhamasamayasiddhāṇaṁ vaggaṇā ēvaṁ jāva aṇanta-samayasiddhāṇaṁ vaggaṇā.</p>
	    <p>ēgā paramāṇupoggalāṇaṁ vaggaṇā ēvaṁ jāva ēgā aṇantapaēsiyāṇaṁ khandhāṇaṁ vaggaṇā. ēgā ēgapaēsōgāḍhāṇaṁ poggalāṇaṁ vaggaṇā jāva ēgā asaṅkhejjapaēsōgāḍhāṇaṁ poggalāṇaṁ vaggaṇā. ēgā ēgasamayaṭhitiyāṇaṁ poggalāṇaṁ vaggaṇā jāva ēgā asaṅkhejjasamayaṭhitiyāṇaṁ poggalāṇaṁ vaggaṇā. ēgā ēgaguṇakālagāṇaṁ poggalaṇaṁ vaggaṇā jāva ēgā asaṅkhejja-guṇakālagāṇaṁ poggalāṇaṁ vaggaṇā, ēgā anantaguṇakālagāṇaṁ poggalāṇaṁ vaggaṇā. ēvaṁ-vaṇṇā gandhā rasā phāsā bhāṇiyavvā jāva ēgā anantaguṇalukkhāṇaṁ poggalāṇaṁ vaggaṇā, ēgā jahaṇṇapaēsiyāṇaṁ khandhāṇaṁ vaggaṇā, ēgā ukkassapaēsiyāṇaṁ khandhāṇaṁ vaggaṇā, ēgā ajahaṇṇukkassapaēsiyāṇaṁ khandhāṇaṁ vaggaṇā, ēvaṁ jahaṇṇōgāhaṇagāṇaṁ, ukkōsōgāhaṇagāṇaṁ, ajahaṇṇukkō-sōgāhaṇagāṇaṁ, jahaṇṇaṭhitiyāṇaṁ, ukkassaṭhitiyāṇaṁ, ajahaṇṇukkōsaṭhitiyāṇaṁ, jahaṇṇuguṇakālagāṇaṁ, ukka-ssaguṇakālagāṇaṁ, ajahaṇṇukkassaguṇakālagāṇaṁ khandhāṇaṁ vaggaṇā, ēvaṁ-vaṇṇa-gandha-rasa-phāsāṇaṁ vaggaṇā bhāṇiyavvā, jāva ēgā ajahaṇṇukkassaguṇagukkhāṇaṁ poggalāṇaṁ khandhāṇaṁ vaggaṇā.</p>
	  </div>
	  <div type="section" n="52">
	    <p>ēgē jambuddīvē dīvē savvadīvasamuddāṇaṁ savvabbhantarāē [savvakhuḍḍāē vaṭṭē tēllāpūya saṇṭhāṇasaṇṭhiē vaṭṭē rahacakkavālasaṇṭhāṇasaṇṭhiē vaṭṭē pukkharakaṇṇiyāsaṇṭhāṇasaṇṭhiē vaṭṭē paḍipuṇṇacandasaṁ-ṭhāṇasaṇṭhiē ēgaṁ jōyaṇasayasahassaṁ āyāmavikkhabhēṇaṁ tiṇṇi jōyaṇasayasahassāiṁ sōlasa sahassāiṁ doṇṇi ya sattāvīsē jōyaṇasaē tiṇṇi ya kōsē aṭṭhāvīsaṁ ca dhaṇusayaṁ tērasa aṅgulāiṁ] addhaṅgulagaṁ ca kiñcivisēsāhiē parikkhēvēṇaṁ.</p>
	  </div>
	  <div type="section" n="53">
	    <p>ēgē samaṇē bhagavaṁ mahāvīrē imīsē ōsappiṇīē caüvvīsāē titthagarāṇaṁ caramatitthayarē siddhē buddhē muttē antagaḍē parinivvuḍē savvadukkhappahīṇē.</p>
	  </div>
	  <div type="section" n="54">
	    <p>anuttarōvavāiyā ṇaṁ dēvā ēgaṁ rayaṇi uḍḍhaṁ uccattēṇaṁ paṇṇattā.</p>
	  </div>
	  <div type="section" n="55">
	    <p>addānakkhattē ēgatārē paṇṇattē, cittānakkhattē ēgatārē paṇṇattē, sātinakkhattē ēgatārē paṇṇattē.</p>
	  </div>
	  <div type="section" n="56">
	    <p>ēgapadēsōgāḍhā poggalā anantā paṇṇattā, ēgasamayaṭhitiyā poggalā anantā paṇṇattā, ēgaguṇakālagā poggalā anantā paṇṇattā jāva ēgaguṇalukkhā poggalāanantā paṇṇattā.</p>
	  </div>
	</div><!-- uddēsō 1 !-->
      </div><!-- ṭhāṇaṁ 1 !-->
      <div type="ṭhāṇaṁ" n="2">
	<div type="uddēsō" n="1">
	  <div type="section" n="57">
	    <p>jadatthi ṇaṁ lōgē taṁ savvaṁ dupaōāraṁ taṁ jahā — jīvaccēva ajīvaccēva. tasaccēva thāvaraccēva, sajōṇiyaccēva ajōṇiyaccēva, sāuyaccēva aṇāuyaccēva, saïndiyaccēva aṇindiyaccēva, savēyagā cēva avēyagā cēva, sarūvī cēva arūvī cēva, sapoggalā cēva apoggalā cēva, saṁsārasamāvaṇṇagā cēva asaṁsārasamāvaṇṇagā, cēva sāsayā cēva asāsayā cēva.</p>
	  </div>
	  <div type="section" n="58">
	    <p>āgāsē cēva nōāgāsē cēva, dhammē cēva adhammē cēva.</p>
	  </div>
	  <div type="section" n="59">
	    <p>bandhē cēva mokkhē cēva, puṇṇē cēva pāvē cēva, āsavē cēva saṁvarē cēva, vēyaṇā cēva nijjarā cēva.</p>
	  </div>
	  <div type="section" n="60">
	    <p>dō kiriyāō paṇṇattāō taṁ jahā — jīvakiriyā cēva ajīvakiriyā cēva, jīvakiriyā duvihā paṇṇattā taṁ jahā — sammattakiriyā cēva micchattakiriyā cēva, ajīvakiriyā duvihā paṇṇattā taṁ jahā-iriyāvahiyā cēva samparāigā cēva.</p>
	    <p>dō kiriyāō paṇṇattāō taṁ jahā — kāiyā cēva āhigaraṇiyā cēva, kāiyā kiriyā duvihā paṇṇattā taṁ jahā — aṇuvarayakāyakiriyā cēva dupaüttakāyakiriyā cēva, āhigaraṇiyā kiriyā duvihā paṇṇattā taṁ jahā — sañjōyaṇādhikaraṇiyā cēva nivvattaṇādhikaraṇiyā cēva.</p>
	    <p>dō kiriyāō paṇṇattāō taṁ jahā — pāōsiyā cēva pāriyāvaṇiyā cēva, pāōsiyā kiriyā duvihā paṇṇattā taṁ jahā — jīvapāōsiyā cēva ajīvapāōsiyā cēva, pāriyāvaṇiyā kiriyā duvihā paṇṇattā taṁ jahā — sahatthapāriyāvaṇiyā cēva parahatthapāriyāvaṇiyā cēva.</p>
	    <p>dō kiriyāō paṇṇattāō taṁ jahā — pāṇātivāyakiriyā cēva apaccakkhāṇakiriyā cēva, pāṇātivāyakiriyā duvihā paṇṇattā taṁ jahā — sahatthapāṇātivāyakiriyā cēva parahatthapāṇātivāyakiriyā cēva, apaccakkhāṇakiriyā duvihā paṇṇattā taṁ jahā — jīvaapaccakkhāṇakiriyā cēva ajīvaapaccaka-akhāṇakiriyā cēva.</p>
	    <p>dō kiriyāō paṇṇattāō taṁ jahā — ārambhiyā cēva pāriggahiyā cēva, ārambhiyā kiriyā duvihā paṇṇattā taṁ jahā — jīvaārambhiyā cēva ajīva ārambhiyā cēva, pāriggahiyā kiriyā duvihā paṇṇattā taṁ jahā — jīvapāriggahiyā cēva ajīvapāriggahiyā cēva.</p>
	    <p>dō kiriyāō paṇṇattāō taṁ jahā — māyāvattiyā cēva micchādaṁsaṇavattiyā cēva, māyāvattiyā kiriyā duvihā paṇṇattā taṁ jahā — āyabhāvavaṅkaṇatā cēva parabhāva-vaṅkaṇatā cēva, micchādaṁsaṇavattiyā kiriyā duvihā paṇṇattā taṁ jahā — ūṇāiriyāmicchādaṁsaṇavattiyā cēva tavvaïrittamicchādaṁsaṇavattiyā cēva.</p>
	    <p>dō kiriyāō paṇṇattāō taṁ jahā — diṭṭhiyā cēva puṭṭhiyā cēva, diṭṭhiyā kiriyā duvihā paṇṇattā taṁ jahā — jīvadiṭṭhiyā cēva ajīvadiṭṭhiyā cēva, puṭṭhiyā kiriyā duvihā paṇṇatā taṁ jahā — jīvapuṭṭhiyā cēva ajīvapuṭṭhiyā cēva.</p>
	    <p>dō kiriyāō paṇṇattāō taṁ jahā — pāḍucciyā cēva sāmantōvaṇiyāiyā cēva, pāḍucciyā kiriyā duvihā pannattā, taṁ jahā — jīva pāḍucciyā cēva ajīva pāḍucciyā cēva, ēvaṁ sāmantōvaṇiyāiyā vi.</p>
	    <p>dō kiriyāō paṇṇattāō taṁ jahā — sāhatthiyā cēva nēsatthiyā cēva, sāhatthiyā kiriyā duvihā paṇṇattā taṁ jahā — jīvasāhatthiyā cēva ajīvasāhatthiyā cēva, ēvaṁ nēsatthiyā vi, dō kiriyāō paṇṇattāō taṁ jahā — āṇavaṇiyā cēva vēyāraṇiyā cēva, āṇavaṇiyā kiriyā duvihā paṇṇattā taṁ jahā — jīvaāṇavaṇiyā cēva ajīvaāṇavaṇiyā cēva, ēvaṁ vēyāraṇiyā vi.</p>
	    <p>dō kiriyāō paṇṇattāō taṁ jahā — anābhōgavattiyā cēva aṇavakaṅkhavattiyā cēva, anābhōga- vattiyā kiriyā duvihā paṇṇattā taṁ jahā — anāuttaāiyaṇatā cēva anāuttapamajjaṇatā cēva, aṇavakaṅkhavattiyā kiriyā duvihā paṇṇattā taṁ jahā — āyasarīraaṇavakaṅkhavattiyā cēva parasarīraaṇavakaṅkhavattiyā cēva.  </p>
	    <p>dō kiriyāō paṇṇattāō taṁ jahā —  pejjavattiyā cēva dōsavattiyā cēva, pejjavattiyā kiriyā duvihā paṇṇattā taṁ jahā — māyāvattiyā cēva lōbhavattiyā cēva, dōsavattiyā kiriyā duvihā paṇṇattā taṁ jahā — kōhē cēva māṇē cēva.</p>
	  </div>
	  <div type="section" n="61">
	    <p>duvihā garihā paṇṇattā taṁ jahā — maṇasā vēgē garahati vayasā vēgē garahati, ahavā garahā duvihā paṇṇattā taṁ jahā — dīhaṁ vēgē addhaṁ garahati rahassaṁ vēgē addhaṁ garahati.</p>
	  </div>
	  <div type="section" n="62">
	    <p>duvihē paccakkhāṇē pa0 taṁ0 -maṇasā vēgē paccakkhāti vayasā vēgē paccakkhāti, ahavā paccakkhāṇē duvihē pa0 taṁ0- dīhaṁ vēgē addhaṁ paccakkhāti rahassaṁ vēgē addhaṁ paccakkhāti.</p>
	  </div>
	  <div type="section" n="63">
	    <p>dōhiṁ ṭhāṇēhiṁ sampannē aṇagārē aṇādīyaṁ aṇavayaggaṁ dīhamaddhaṁ cāurantaṁ saṁsārakantāraṁ vītivaejjā taṁ jahā — vijjāē cēva caraṇēṇa cēva.</p>
	  </div>
	  <div type="section" n="64">
	    <p>dō ṭhāṇāiṁ apariyāṇettā āyā nō kēvalipaṇṇattaṁ dhammaṁ labhejja savaṇayāē, taṁ jahā-ārambhē cēva pariggahē cēva, dō ṭhāṇāiṁ apariyāṇettā āyā nō kēvalaṁ bōdhiṁ bujjhejjā taṁ jahā-ārambhē cēva pariggahē cēva, dō ṭhāṇāiṁ apariyāṇettā āyā nō kēvalaṁ muṇḍē bhavittā agārāō aṇagāriyaṁ pavvaïjjā taṁ jahā-ārambhē cēva pariggahē cēva, ēvaṁ nō kēvalaṁ bambhacēravāsamāvasejjā, nō kēvalaṁ sañjamēṇaṁ sañjamejjā, nō kēvalēṇaṁ saṁvarēṇaṁ saṁvarejjā, nō kēvalaṁ ābhiṇibōhiyanāṇaṁ uppāḍejjā | </p>
	    <p>ēvaṁ suyanāṇaṁ, ōhināṇaṁ, manapajjavanāṇaṁ, kēvalanāṇaṁ|</p>
	  </div>
	  <div type="section" n="65">
	    <p>dō ṭhāṇāiṁ pariyāṇettā āyā kēvalipannattaṁ dhammaṁ labhejja savaṇayāē taṁ jahā-ārambhē cēva pariggahē cēva jāva uppāḍejjā taṁ jahā — ārambhē cēva pariggahē cēva.</p>
	  </div>
	  <div type="section" n="66">
	    <p>dōhiṁ ṭhāṇēhiṁ āyā kēvalipaṇṇattaṁ dhammaṁ labhejja savaṇayāē taṁ jahā socca-ccēva abhisamecca-ccēva jāva dōhiṁ ṭhāṇēhiṁ āyā kēvalaṁ kēvalanāṇaṁ uppāḍejjā taṁ jahā-soccaccēva abhisameccaccēva.</p>
	  </div>
	  <div type="section" n="67">
	    <p>dō samāō pa0 taṁ0- ōsappiṇī samā cēva ussappiṇī samā cēva.</p>
	  </div>
	  <div type="section" n="68">
	    <p>duvihē ummāē paṇṇattē taṁ jahā — jakkhāēsē cēva mōhaṇijjassa cēva kammassa udaēṇaṁ tattha ṇaṁ jē sē jakkhāēsē sē ṇaṁ suhavēyatarāē cēva suhavimōyatarāē cēva, tattha ṇaṁ jē sē mōhaṇijjassa kammassa udaēṇaṁ sē ṇaṁ duhavēyatarāē cēva duhavimōyatarāē cēva.</p>
	  </div>
	  <div type="section" n="69">
	    <p>dō daṇḍā paṇṇattā taṁ jahā-aṭṭhādaṇḍē cēva aṇaṭṭhādaṇḍē cēva, nēraïyāṇaṁ dō daṇḍā paṇṇattā taṁ jahā — aṭṭhādaṇḍē ya aṇaṭṭhādaṇḍē ya, ēvaṁ- caüvīsā daṇḍaō jāva vēmāṇiyāṇaṁ.</p>
	  </div>
	  <div type="section" n="70">
	    <p>duvihē daṁsaṇē paṇṇattē taṁ jahā-sammaddaṁsaṇē cēva micchādaṁsaṇē cēva.</p>
	    <p>sammaddaṁsaṇē duvihē paṇṇattē taṁ jahā-nisaggasammaddaṁsaṇē cēva abhigamasammaddaṁsaṇē cēva, nisaggasammaddaṁsaṇē duviha paṇṇattē taṁ jahā-paḍivāi cēva apaḍivāi cēva, abhigamasammaddaṁsaṇē duvihē paṇṇattē taṁ jahā-paḍivāi cēva apaḍivāi cēva, micchādaṁsaṇē duvihē paṇṇattē taṁ jahā-abhiggahiyamicchādaṁsaṇē cēva aṇabhiggahiyamicchā-daṁsasaṇē cēva, abhiggahiyamicchādaṁsaṇē duvihē paṇṇattē taṁ jahā-sapajjavasitē cēva apajjavasitē cēva, ēvaṁ aṇabhiggahiya-micchādaṁsaṇē'vi.</p>
	  </div>
	  <div type="section" n="71">
	    <p>duvihē nāṇē paṇṇattē taṁ jahā-paccakkhē cēva parokkhē cēva.</p>
	    <p>paccakkhē nāṇē duvihē paṇṇattē taṁ jahā-kēvalanāṇē cēva nōkēvalanāṇē cēva, kēvalanāṇē duvihē paṇṇattē taṁ jahā-bhavatthakēvalanāṇē cēva siddhakēvalanāṇē cēva.</p>
	    <p>bhavatthakēvalanāṇē duvihē paṇṇattē taṁ jahā-sajōgibhavattha kēvalanāṇē cēva ajōgibhavattha-kēvalanāṇē cēva sajōgibhavatthakēvalanāṇē duvihē paṇṇattē taṁ jahā — paḍhamasamayasajōgibhavatthakēvalanāṇē cēva apaḍhamasamayasajōgibhavattha-kēvalanāṇē cēva ahavā — carimasamayasajōgibhavatthakēvalanāṇē cēva acarimasamaya-samajōgibhavatthakēvala-nāṇē cēva, ēvaṁ ajōgibhavatthakēvalanāṇē vi.</p>
	    <p>siddhakēvalaṇāṇē duvihē paṇṇattē taṁ jahā-aṇantarasiddhakēvalanāṇē cēva paramparasiddhakēvalanāṇē cēva, aṇantarasiddha-kēvalanāṇē duvihē paṇṇattē taṁ jahā — ekkāṇantarasiddhakēvalanāṇē cēva aṇekkāṇantarasiddhakēvalanāṇē cēva, parampara-siddhakēvalanāṇē duvihē paṇṇattē taṁ jahā-ekkaparamparasiddhakēvalaṇāmē cēva aṇekkaparamparasiddha-kēvalaṇāṇē cēva nōkēvalanāṇē duvihē paṇṇattē taṁ jahā-ōhināṇē cēva maṇapajjavanāṇē cēva.</p>
	    <p>ōhināṇē duvihē paṇṇattē taṁ jahā-bhavapaccaïē cēva khaōvasamiē cēva, dōṇhaṁ bhavapaccaïē paṇṇattē taṁ jahā-dēvāṇaṁ cēva nēraïyāṇaṁ cēva, dōṇhaṁ khaōvasamiē paṇṇattē taṁ jahā-maṇussāṇaṁ cēva pañcidiyatirikkhajōṇiyāṇaṁ cēva, maṇapajjavanāṇē duvihē paṇṇattē taṁ jahā — ujjumati cēva viulamati cēva parokkhē nāṇē duvihē paṇṇattē taṁ jahā-ābhiṇibōhiyanāṇē cēva suyanāṇē cēva, ābhiṇibōhiya- nāṇē duvihē paṇṇattē taṁ jahā-suyaṇissiē cēva asuyaṇissiē cēva, suyaṇissiē duvihē paṇṇattē taṁ jahā-atthoggahē cēva vañjaṇoggahē cēva, asuyaṇissiē vi ēmēva.</p>
	    <p>suyanāṇē duvihē paṁ0 taṁ0 jahā-aṅgapaviṭṭhē cēva aṅgabāhirē cēva, aṅgabāhirē duvihē paṇṇattē taṁ jahā — āvassaē cēva āvassayavatirittē cēva, āvassayavatirittē duvihē paṇṇattē taṁ jahā — kāliē cēva ukkāliē cēva.</p>
	  </div>
	  <div type="section" n="72">
	    <p>duvihē dhammē paṇṇattē taṁ jahā-suyadhammē cēva carittadhammē cēva, suyadhammē duvihē paṇṇattē taṁ jahā — agāracarittadhammē cēva aṇagāracaritta dhammē cēva, duvihē sañjamē paṇṇattē taṁ jahā — sarāgasañjamē cēva vītarāgasañjamē cēva, sarāgasañjamē duvihē paṇṇattē taṁ jahā — suhumasamparāyasarāgasañjamē cēva bādara-samparāyasarāgasañjamē cēva, suhumasamparāyasarāgasañjamē duvihē paṇṇattē taṁ jahā — paḍhamasamaya suhumasamparāyasarāga-sañjamē cēva apaḍhamasamaya suhumasamparāyasarāgasañjamē cēva, ahavā —suhumasamparāyasarāgasañjamē duvihē paṇṇattē taṁ jahā — saṅkilēsamāṇaē cēva visujjhamāṇaē cēva, bādarasamparāyasarāgasañjamē duviē paṇṇattē taṁ jahā — paḍhamasamaya bādarasamparāyasarāgasañjamē cēva apaḍhamasamaya bādarasamparāyasarāgasañjamē cēva, ahavā —carimasamayabādarasamparāyasarāgasañjamē cēva acarimasamaya-bādarasamparāyasarāgasañjamē cēva, ahavā —bādarasamparāyasarāgajamē duvihē paṇṇattē taṁ jahā — paḍivātiē cēva apaḍi-vātiē cēva, vīyarāgasañjamē duvihē paṇṇattē taṁ jahā — uvasantakasāyavīyarāgasañjamē cēva khīṇakasāyavīyarāga-sañjamē cēva uvasantakasāyavīyarāgasañjamē duvihē paṇṇattē taṁ jahā — paḍhamasamayaüvasantakasāyavīyarāgasañjamē cēva apaḍhamasamaya-uvasantakasāyavīyarāgasañjamē cēva ahavā —carimasamayaüvasantakasāyavīyarāgasañjamē cēva acarima-samayaüvasantakasāyavīyarāgasañjamē cēva, khīṇakasāyavīyarāgasañjē duvihē paṇṇattē taṁ jahā — chaümatthakhīṇakasāya-vīyarāgasañjamē cēva kēvalikhīṇakasāyavīyarāgasañjamē cēva, chaümatthakhīṇakasāyavīyarāgasañjamē duvihē paṇṇattē taṁ jahā — sayambuddhachaümattha khīṇakasāyavīta-rāgasañjamē cēva buddhabōhiyachaümattha khīṇakasāyavītarāgasañjamē cēva, sayambuddhachaümattha khīṇakasāyavīyarāgasañjamē duvihē paṇṇattē taṁ jahā — paḍhamasamayasayambuddhachaümattha khīṇakasāya-vītarāgasañjamē cēva apaḍhamasamayasayaṁ-buddhachaümattha khīṇakasāyavītarāgasañjamē cēva, ahavā —carimasamayasayambuddha cha-umatthakhīṇa kasāyavītarāgasañjē cēva acarimasamayasayambuddhachaümattha khīṇakasāyavītarāgasañjamē cēva |</p>
	    <p>buddhabōhiya chaümattha khīṇakasāyavītarāgasañjamē duvihē paṇṇattē taṁ jahā — paḍhamasamayabuddhabōhiya chaümatthakhīṇakasāya-vītarāgasañjamē cēva apaḍhamasamayabuddhabōhiya chaümatthakhīṇakasāyavītarāgasañjamē cēva, ahavā —carimasamayabuddha-bōhiya chaümatthakhīṇakasāyavīyarāgasañjamē cēva acarimasamayabuddhabōhiyachaümattha khīṇa-kasāyavīyarāgasañjamē cēva, kēvalikhīṇakasāyavīyarāgasañjamē duvihē paṇṇattē taṁ jahā — sajōgikēvali khīṇaka-sāyavīyarāgasañjamē cēva ajōgikēvali khīṇakasāyavīyarāgasañjamē cēva, sajōgikēvali khīṇakasāyavīya-rāgasañjamē duvihē paṇṇattē taṁ jahā — paḍhamasamayasajōgikēvalikhīṇakasāyavīyarāgasañjamē cēva apaḍhamasamaya-sajōgikēvalikhīṇakasāyavīyarāga-sañjamē cēva ahavā —carimasamayasajōgi0, acarimasamayasajōgi kēvalikhīṇa-kasāya-vīyarāgasañjamē cēva, ajōgikēvalikhīṇakasāyavīyarāgasañjamē duvihē paṇṇattē taṁ jahā — paḍhamasamaya-ajōgi0, apaḍhamasamayaajōgi kēvalikhīṇakasāyavīyarāgasañjamē cēva, ahavā carimasamaya-ajōgi0, acarima-samayaajōgi kēvalikhīṇakasāya-vīyarāgasañjamē cēva.</p>
	  </div>
	  <div type="section" n="73">
	    <p>duvihā puḍhavikāiyā paṇṇattā taṁ jahā — suhumā cēva bāyarā cēva, ēvaṁ jāva duvihā vaṇassaïkāiyā paṇṇattā taṁ jahā — suhumā cēva bāyarā cēva, duvihā puḍhavikāiyā paṇṇattā taṁ jahā — pajjattagā cēva apajjattagā cēva, ēvaṁ jāva  vaṇassaï- kāiyā paṇṇattā taṁ jahā — pajjattagā cēva apajjattagā cēva.</p>
	    <p>duvihā puḍhavikāiyā paṇṇattā taṁ jahā — pariṇayā cēva apariṇayā cēva ēvaṁ jāva vaṇassaïkāiyā, duvihā davvā paṇṇattā taṁ jahā — pariṇayā cēva apariṇayā cēva.</p>
	    <p>duvihā puḍhavikāiyā paṇṇattā taṁ jahā — gatisamāvaṇṇagā cēva agatisamāvaṇṇagā cēva ēvaṁ jāva vaṇassaïkāiyā, duvihā davvā paṇṇattā taṁ jahā — gatisamāvaṇṇagā cēva agatisamāvaṇṇagā cēva.</p>
	    <p>duvihā puḍhavikāiyā paṇṇattā taṁ jahā — aṇantarōgāḍhā cēva paramparōgāḍhā cēva jāva duvihā davvā paṇṇattā taṁ jahā — aṇantarōgāḍhā cēva paramparōgāḍhā cēva.</p>
	  </div>
	  <div type="section" n="74">
	    <p>duvihē kālē paṇṇattē taṁ jahā — ōsappiṇīkālē cēva ussappiṇīkālē cēva, duvihē āgāsē paṇṇattē taṁ jahā — lōgāgāsē cēva alōgāgāsē cēva.</p>
	  </div>
	  <div type="section" n="75">
	    <p>nēraïyāṇaṁ dō sarīragā paṇṇattā taṁ jahā — abbhantaragē cēva bāhiragē cēva, abbhantaraē kammaē bāhiraē vēuvviē, ēvaṁ dēvāṇaṁ bhāṇiyavvaṁ puḍhavikāiyāṇaṁ dō sarīragā paṇṇattā taṁ jahā — abbhantaragē cēva bāhiragē cēva abbhantaragē kammaē bāhiragē ōrāliē jāva vaṇassaïkāiyāṇaṁ, bēindiyāṇaṁ dō sarīrā paṇṇattā taṁ jahā — abbhantaragē cēva bāhiragē cēva abbhantaragē kammaē, aṭṭhimaṁsasōṇitabaddhē bāhiragē ōrāliē, ēvaṁ jāva caürindiyāṇaṁ0 pañcidiyatirikkhajōṇiyāṇaṁ dō sarīragā paṇṇattā taṁ jahā — abbhantaragē cēva bāhiragē cēva, abbhantaragē kammaē aṭṭhimaṁsasōṇiyaṇahāruchirābaddhē bāhiragē ōrāliē, maṇussāṇaṁ vi ēvaṁ cēva.</p>
	    <p>viggahagaïsamāvaṇṇagāṇaṁ nēraïyāṇa dō sarīragā paṇṇattā taṁ jahā — tēyaē cēva kammaē cēva, nirantaraṁ jāva vēmāṇiyāṇaṁ.</p>
	    <p>nēraïyāṇaṁ dōhiṁ ṭhāṇēhiṁ sarīruppattī siyā, taṁ jahā — rāgēṇa cēva dōsēṇa cēva, jāva vēmāṇiyāṇaṁ. nēraïyāṇaṁ duṭṭhāṇaṇivvattiē sarīragē paṇṇattē taṁ jahā — rāgaṇivvattiē cēva dōsaṇivvattiē cēva jāva vēmāṇiyāṇaṁ, dō kāyā paṇṇattā taṁ0 jahā — tasakāē cēva thāvarakāē  cēva, tasakāē duvihē paṇṇattē taṁ jahā — bhavasiddhiē cēva abhavasiddhiē cēva, ēvaṁ thāvarakāē'vi.</p>
	  </div>
	  <div type="section" n="76">
	    <p>dō disāō abhigijjha kappati nigganthāṇa vā nigganthīṇa vā pavvāvittaē- pāiṇaṁ cēva udīṇaṁ cēva. ēvaṁ- muṇḍāvittaē sikkhāvittaē uvaṭṭhāvittaē sambhuñjittaē saṁvasittaē sajjhāyamuddisittaē sajjhāyaṁ samuddisittaē sajjhāyamaṇujāṇittaē ālōittaē paḍikkamittaē nindittaē garahittaē viuṭṭittaē visōhittaē akaraṇayāē abbhuṭṭhittaē ahārihē pāyacchittaṁ tavōkammaṁ paḍivajjittaē pāīṇaṁ cēva udīṇaṁ cēva.</p>
	    <p>dō disāō abhigijjha kappati nigganthāṇa vā nigganthīṇa vā apacchima māraṇantiya-saṁlēhaṇā-jūsaṇā-jūsiyāṇaṁ bhattapāṇapaḍiyāikkhitāṇaṁ pāōvagatāṇaṁ kālaṁ aṇavakaṅkhamāṇāṇaṁ viharittaē taṁ jahā — pāīṇaṁ cēva udīṇaṁ cēva.</p>
	  </div>
	</div><!-- uddēsō 1 !-->
	<div type="uddēsō" n="2">
	  <div type="section" n="77">
	    <p>jē dēvā uḍḍhōvavaṇṇagā kappōvavaṇṇagā vimāṇōvavaṇṇagā cārōvavaṇṇagā cāraṭṭhitiyā gatiratiyā gatisamāvaṇṇagā, tēsiṇaṁ dēvāṇaṁ satā samitaṁ jē pāvē kammē kajjati tatthagatāvi ēgatiyā vēdaṇaṁ vēdenti aṇṇatthagatāvi ēgatiyā vēdaṇaṁ vēdenti, nēraïyāṇaṁ satā samiyaṁ jē pāvē kammē kajjati tatthagatāvi ēgatiyā vēdaṇaṁ vēdenti aṇṇatthagatāvi ēgatiyā vēdaṇaṁ vēdenti, jāva pañcēdiyātirikkhajōṇiyāṇaṁ maṇussāṇaṁ satā samittaṁ jē pāvē kammē kajjati iragatāvi ēgatiyā vēdaṇaṁ vēdenti aṇṇatthagatāvi ēgatiyā vēdaṇaṁ vēdenti maṇussavajjā sēsā ekkagamā.</p>
	  </div>
	  <div type="section" n="78">
	    <p>nēratitā nēraïyā dugatiyā duyāgatiyā pa0 taṁ0- nēraïē nēraïēsu uvavajjamāṇē maṇussēhintō vā pañcindiyatirikkhajōṇiēhintō vā uvavajjejjā, sa cēva ṇaṁ sē nēraïē nēraïyattaṁ vippajahamāṇē maṇussattāē vā pañcidiyatirikkha-jōṇiyattāē vā gacchejjā, ēvaṁ asurakumārāvi, navaraṁ- sē cēva ṇaṁ sē asurakumārē asura-kumārattaṁ vippajahamāṇē maṇussattāē vā tirikkhajōṇiyattāē vā gacchejjā, ēvaṁ- savvadēvā puḍhavikāiyā dugatiyā duyāgatiyā pa0 taṁ0-puḍhavikāiē puḍhavikāiēsu uvavajjamāṇē puḍhavikāiēhintō vā nō puḍhavikāiēhintō vā uvavajjejjā, sē cēva ṇaṁ sē puḍhavikāiē puḍhavikāiyattaṁ vippajahamāṇē puḍhavikāiyattāē vā nō ēvaṁ jāva maṇussā.</p>
	  </div>
	  <div type="section" n="79">
	    <p>duvihā nēraïyā paṇṇattā taṁ jahā — bhavasiddhiyā cēva abhavasiddhiyā cēva jāva vēmāṇiyā|  duvihā nēraïyā paṇṇattā taṁ jahā-aṇantarōvavaṇṇagā cēva paramparōvavaṇṇagā cēva jāva vēmāṇiyā. duvihā nēraïyā paṇṇattā taṁ jahā — gatisamāvaṇṇagā cēva agatisamāvaṇṇagā cēva jāva vēmāṇiyā.</p>
	    <p>duvihā nēraïyā paṇṇattā taṁ jahā — paḍhamasamaōvavaṇṇagā cēva apaḍhamasamaōvavaṇṇagā cēva jāva vēmāṇiyā. duvihā nēraïyā paṇṇattā taṁ jahā — ussāsagā cēva nōussāsagā cēva jāva vēmāṇiyā. duvihā nēraïyā paṇṇattā taṁ jahā — saïndiyā cēva aṇindiyā cēva jāvaṁ vēmāṇiyā.</p>
	    <p>duvihā nēraïyā paṇṇattā taṁ jahā — pajjattagā cēva apajjattagā cēva jāva vēmāṇiyā. duvihā nēraïyā paṇṇattā taṁ jahā-saṇṇī cēva asaṇṇī cēva ēvaṁ pañcendiyā savvē vigalindiyavajjā, jāva vāṇamantarā.</p>
	    <p>duvihā nēraïyā paṇṇattā taṁ jahā-bhāsagā cēva abhāsagā cēva ēvamēgindiyavajjāsavvē duvihā nēraïyā paṇṇattā taṁ jahā-sammaddiṭṭhiyā cēva micchāddiṭṭhiyā cēva ēgindiyavajjā savvē.</p>
	    <p>duvihā ṇēraïyā paṇṇattā taṁ jahā-parittasaṁsāritā cēva anantasaṁsāritā cēva jāva vēmāṇiyā duvihā nēraïyā paṇṇattā taṁ jahā — saṅkhejjakālasamayaṭṭhitiyā cēva asaṅkhejjakālasamayaṭṭhitiyā cēva, ēvaṁ-pañcendiyā ēgindiyāviṅgalindiyāvajjā jāva vāṇamantarā.</p>
	    <p>duvihā nēraïyā paṇṇattā taṁ jahā — sulabhabōdhiyā cēva dulabhabōdhiyā cēva jāva vēmāṇiyā. duvihā nēraïyā paṇṇattā taṁ jahā — kaṇhapakkhiyā cēva sukkapakkhiyā cēva jāva vēmāṇiyā duvihā nēraïyā paṇṇattā taṁ jahā — carimā cēva acarimā cēva jāva vēmāṇiyā.</p>
	  </div>
	  <div type="section" n="80">
	    <p>dōhiṁ ṭhāṇēhiṁ āyā ahēlōgaṁ jāṇaï-pāsaï taṁ jahā — samōhatēṇaṁ cēva appāṇēṇaṁ āyā ahēlōgaṁ jāṇaï-pāsaï asamōhatēṇaṁ cēva appāṇēṇaṁ āyā ahēlōgaṁ jāṇaï-pāsaï, āhōhi samōhatāsamōhatēṇaṁ cēva appāṇēṇaṁ āyā ahēlōgaṁ jāṇaï-pāsaï. ēvaṁ tiriyalōgaṁ, uḍḍhalōgaṁ, kēvalakappaṁ lōgaṁ jāṇaï-pāsaï.</p>
	    <p>dōhiṁ ṭhāṇēhiṁ āyā ahēlōgaṁ jāṇaï-pāsaï taṁ jahā — viuvvitēṇaṁ cēva appāṇēṇaṁ ātā ahē- lōgaṁ jāṇaï-pāsaï aviuvvitēṇaṁ cēva appāṇēṇaṁ ātā ahēlōgaṁ jāṇaï-pā0 āhōhi viuvviyā viuvvitēṇaṁ cēva appāṇēṇaṁ āyā ahēlōgaṁ jāṇaï-pāsaï ēvaṁ tiriyalōgaṁ, uḍḍhalōgaṁ kēvala-kappalōgaṁ jāṇaï-pāsaï.</p>
	    <p>dōhiṁ ṭhāṇēhiṁ āyā saddāiṁ suṇēti taṁ jahā — dēsēṇa vi āyā saddāiṁ suṇēti savvēṇavi āyā saddāiṁ suṇēti ēvaṁ rūvāiṁ pāsaï, gandhāiṁ agghāti, rasāiṁ āsādēti, phāsāiṁ paḍisaṁvēdēti.</p>
	    <p>dōhiṁ ṭhāṇēhiṁ āyā ōbhāsati taṁ jahā — dēsēṇa vi āyā ōbhāsati savvēṇa vi āyā ōbhāsati, ēvaṁ pabhāsati vikuvvati pariyārēti bhāsaṁ bhāsati āhārētiṁ pariṇāmēti vēdēti nijjarēti.</p>
	    <p>dōhiṁ ṭhāṇēhiṁ dēvē saddāiṁ suṇētiṁ taṁ jahā — dēsēṇavi dēvē saddāiṁ suṇēti savvēṇavi dēvē saddāiṁ suṇēti jāva nijjarēti.</p>
	    <p>maruyā dēvā duvihā paṇṇattā taṁ jahā — ēgasarīrī cēva dusarīrī cēva, ēvaṁ kinnarā kimpurisā gandhavvā nāgakumārā suvaṇṇakumārā aggikumārā vāyukumārā dēvā duvihā paṇṇattā taṁ jahā — ēgasarīrī cēva dusarīrī cēva.</p>
	  </div>
	</div><!-- uddēsō 2 !-->
	<div type="uddēsō" n="3">
	  <div type="section" n="81">
	    <p>duvihē saddē paṇṇattē taṁ jahā — bhāsāsaddē cēva nōbhāsāsaddē cēva, bhāsāsaddē duvihē paṇṇattē taṁ jahā — akkharasambaddhē cēva nōakkharasabanddhē cēva, nōbhāsāsaddē duvihē paṇṇattē taṁ jahā — āujjasaddē cēva nōāujjasaddē cēva, āujjasaddē duvihē paṇṇattē taṁ jahā — tatē cēva vitatē cēva.</p>
	    <p>tatē duvihē paṇṇattē taṁ jahā — ghaṇē cēva susirē cēva, ēvaṁ vitatē vi nōāujjasaddē duvihē paṇṇattē taṁ jahā — bhūsaṇasaddē cēva nōbhūsaṇasaddē cēva, nōbhūsaṇasaddē duvihē paṇṇattaṁ taṁ jahā — tālasaddē cēva lattiyāsaddē cēva, dōhiṁ ṭhāṇēhiṁ sadduppātē siyā taṁ jahā — sāhaṇṇantāṇaṁ cēva poggalāṇaṁ sadduppāē siyā bhijjantāṇaṁ cēva poggalāṇaṁ sadduppāē siyā.</p>
	  </div>
	  <div type="section" n="82">
	    <p>dōhiṁ ṭhāṇēhiṁ poggalā sāhaṇṇanti taṁ jahā — saïṁ vā poggalā sāhaṇṇanti parēṇaṁ vā poggalā sāhaṇṇanti. dōhiṁ ṭhāṇēhiṁ poggalā bhijjanti taṁ jahā — saïṁ vā poggalā bhijjanti parēṇa vā poggalā bhijjanti. dōhiṁ ṭhāṇēhiṁ poggalā parisaḍanti taṁ jahā — saïṁ vā poggalā parisaḍanti parēṇaṁ vā poggalā parisaḍanti. ēvaṁ parivaḍanti, viddhaṁsanti.</p>
	    <p>duvihā poggalā paṇṇattā taṁ jahā — bhiṇṇā cēva abhiṇṇā cēva. duvihā poggalā paṇṇattā taṁ jahā — mēuradhammā cēva nōbhēuradhammā cēva. duvihā poggalā paṇṇattā taṁ jahā — paramāṇupoggalā cēva nōparamāṇupoggalā cēva. duvihā poggalā paṇṇattā taṁ jahā — suhumā cēva bāyarā cēva.</p>
	    <p>duvihā poggalā paṇṇattā taṁ jahā — baddhapāsapuṭṭhā cēva nōbaddhapāsapuṭṭhā cēva. duvihā poggalā paṇṇattā taṁ jahā — pariyāditaccēva apariyāditaccēva. duvihā poggalā paṇṇattā taṁ jahā — attā cēva aṇattā cēva. duvihā poggalā paṁ. taṁ jahā — iṭṭhā cēva aṇiṭṭhā cēva, kantā cēva akantā cēva, piyā cēva apiyā cēva, maṇuṇṇā cēva amaṇuṇṇā cēva, maṇāmā cēva amaṇāmā cēva.</p>
	  </div>
	  <div type="section" n="83">
	    <p>duvihā saddā paṇṇattā taṁ jahā — attā cēva aṇattā cēva, iṭṭhā cēva aṇiṭṭhā cēva jāva maṇāmā cēva amaṇāmā cēva.</p>
	    <p>duvihā rūvā paṇṇattā taṁ jahā — attā cēva aṇattā cēva jāva maṇāmā cēva amaṇāmā cēva, ēvaṁ gandhā rasā phāsā, ēvaṁ ikkikkē cha ālāvagā bhāṇiyavvā.</p>
	  </div>
	  <div type="section" n="84">
	    <p>duvihē āyārē paṇṇattē taṁ jahā — nāṇāyārē cēva nōnāṇāyārē cēva. nōnāṇāyārē duvihē paṇṇattē taṁ jahā — daṁsaṇāyārē cēva nōdaṁsaṇāyārē cēva. nōdaṁsaṇāyārē duvihē paṇṇattē taṁ jahā — carittāyārē cēva nōcarittāyārē cēva. nōcarittāyārē duvihē paṇṇattē taṁ jahā — tavāyārē cēva vīriyāyārē cēva.</p>
	    <p>dō paḍimāō paṇṇattāō taṁ jahā — samāhipaḍimā cēva uvahāṇapaḍimā cēva. dō paḍimāō paṇṇattāō taṁ jahā — vivēgapaḍimā cēva viusaggapaḍimā cēva. dō paḍimāō paṇṇattāō taṁ jahā — bhaddā cēva subhaddā cēva. dō paḍimāō paṇṇattāō taṁ jahā — mahābhaddā cēva savvatōbhaddā cēva. dō paḍimāō paṇṇattāō taṁ jahā — khuḍḍiyā cēva mōyapaḍimā mahalliyā cēva mōyapaḍimā. dō paḍimāō paṇṇattāō taṁ jahā — javamajjhā cēva candapaḍimā vaïramajjhā cēva candapaḍimā.</p>
	    <p>duvihē sāmāiē paṁ0 taṁ0 jahā — agārasāmāiē cēva aṇāgārasāmāiē cēva.</p>
	  </div>
	  <div type="section" n="85">
	    <p>dōṇhaṁ uvavāē paṇṇattē taṁ jahā — dēvāṇaṁ cēva nēraïyāṇaṁ cēva. dōṇhaṁ uvvaṭṭaṇā paṇṇattā taṁ jahā — nēraïyāṇaṁ cēva bhavaṇavāsīṇaṁ cēva. dōṇhaṁ cayaṇē paṇṇattē taṁ jahā — jōisiyāṇaṁ cēva vēmāṇiyāṇaṁ cēva. dōṇhaṁ gabbhavakkantī paṇṇattā taṁ jahā — maṇussāṇaṁ cēva pañcendiyatirikkha jōṇiyāṇaṁ cēva.</p>
	    <p>dōṇhaṁ gabbhatthāṇaṁ āhārē paṇṇattē taṁ jahā — maṇussāṇaṁ cēva pañcēdiyatirikkhajōṇiyāṇaṁ cēva.</p>
	    <p>dōṇhaṁ gabbhatthāṇaṁ vuḍḍhī paṇṇattā taṁ jahā — maṇussāṇaṁ cēva pañcēdiyatirikkhajōṇiyāṇaṁ cēva, ēvaṁ nivuḍḍhī, viguvvaṇā, gatipariyāē samugghātē, kālasañjōgē, āyātī, maraṇē.</p>
	    <p>dōṇhaṁ chavi pavvā paṇṇattā taṁ jahā — maṇussāṇaṁ cēva pañcidiyatirikkhajōṇiyāṇaṁ cēva. dō sukkasōṇitasambhavā paṇṇattā taṁ jahā — maṇussāṇaṁ cēva pañcidiyatirikkhajōṇiyā cēva. duvihā ṭhitī paṇṇattā taṁ jahā — kāyaṭṭhitī cēva bhavaṭṭhitī cēva. dōṇhaṁ kāyaṭṭhitī paṇṇattā taṁ jahā — maṇussāṇaṁ cēva pañcidiyatirikkhajōṇiyāṇaṁ cēva. dōṇhaṁ bhavaṭṭhitī paṇṇattā taṁ jahā — dēvāṇaṁ cēva nēraïyāṇaṁ cēva.</p>
	    <p>duvihē āuē paṇṇattē taṁ jahā — addhāuē cēva bhavāuē cēva. dōṇhaṁ addhāuē paṇṇattē taṁ jahā — maṇussāṇaṁ cēva pañcidiyatirikkhajōṇiyāṇaṁ cēva dōṇhaṁ bhavāuē paṇṇattē taṁ jahā — dēvāṇaṁ cēva nēraïyāṇaṁ cēva. duvihē kammē paṇṇattē taṁ jahā — padēsakammē cēva aṇubhāvakammē cēva. dō ahāuyaṁ pālentiṁ taṁ jahā — dēvaccēva nēraïyaccēva. dōṇhaṁ āuya-saṁvaṭṭaē paṇṇattē taṁ jahā — maṇussāṇaṁ cēva pañcēdiyatirikkhajōṇiyāṇaṁ cēva.</p>
	  </div>
	  <div type="section" n="86">
	    <p>jambuddīvē dīvē mandarassa pavvayassa uttara-dāhiṇē ṇaṁ dō vāsā paṇṇattā- bahusamatullā avisēsamaṇāṇattā aṇṇamaṇṇaṁ nātivaṭṭanti āyāma-vikkhambha-saṇṭhāṇapariṇāhēṇaṁ taṁ jahā — bharahē cēva ēravaē cēva, ēvamēēṇamabhilāvēṇaṁ- hēmavatē cēva hēraṇṇavaē cēva, harivāsē cēva rammayavāsē cēva, jambuddīvē dīvē mandarassa pavvayassa puratthima-paccatthimē ṇaṁ dō khettā paṇṇattā bahusamatullā avisēsa jāva puvvavidēhē cēva avaravidēhē cēva, jambuddīvē dīvē mandarassa pavvayassa uttara-dāhiṇē ṇaṁ dō kurāō paṇṇattāō bahusamatullāō jāva dēvakurā cēva uttarakurā cēva, tattha ṇaṁ dō mahatimahālayā gahādumā paṇṇattā- bahusamatullā avisēmaṇāṇattā aṇṇamaṇṇaṁ nāivaṭṭanti āyāma-vikkhambhuccattōvvēha-saṇṭhāṇa-pariṇāhēṇaṁ taṁ jahā — kūḍasāmalī cēva jambū cēva sundasaṇā.</p>
	    <p>tattha ṇaṁ dō dēvā mahiḍḍhiyā jāva mahāsokkhā paliōvamaṭṭhitīyā parivasanti taṁ jahā — garulē cēva vēṇudēvē aṇāḍhitē cēva jambuddīvāhivatī.</p>
	  </div>
	  <div type="section" n="87">
	    <p>jambuddīvē dīvē mandarassa pavvayassa ya uttara-dāhiṇē ṇaṁ dō vāsaharapavvayā paṇṇattā bahusamatullā avisēsamaṇāṇattā aṇṇamaṇṇaṁ ṇātivaṭṭanti āyāma-vikkhambhuccatōvvēha-saṇṭhāṇa-pariṇāhēṇaṁ taṁ jahā — cullahimavantē cēva sihariccēva, ēvaṁ mahāhimavantē cēva rūppiccēva, ēvaṁ-nisaḍhē cēva nīlavantē cēva, jambuddīvē dīvē mandarassa pavvayassa uttara-dāhiṇēṇaṁ hēmavata-hēraṇṇavatēsu vāsēsu dō vaṭṭavēyaḍḍhapavvatā paṇṇattā-bahusamatullā avisēsamaṇāṇattā jāva saddāvatī cēva viyaḍāvātī cēva, tattha ṇaṁ dō dēvā mahiḍḍhiyā jāva paliōvamaṭṭhitīyā parivasanti taṁ jahā sātī cēva pabhāsē cēva.</p>
	    <p>jambuddīvēdīvē mandarassa pavvayassa uttara-dāhiṇēṇaṁ harivāsa-rammaēsu vāsēsu dō vaṭṭavēyaḍḍha-pavvayā paṇṇattā- bahusamatullā jāva taṁ jahā — gandhāvātī cēva mālavantapariyāē cēva, tattha ṇaṁ dō dēvā mahiḍḍhiyā jāva paliōvamaṭṭhitīyā parivasanti taṁ jahā aruṇē cēva paümē cēva.</p>
	    <p>jambuddīvē dīvē mandarassa pavvayassa dāhiṇē ṇaṁ dēvakurāē kurāē puvvāvarē pāsē ettha ṇaṁ āsakkhandhagasarisā addhacanda-saṇṭhāṇa-saṇṭhiyā dō vakkhārapavvayā paṇṇattā bahusamatullā jāva taṁ jahā — sōmaṇasē cēva vijjuppabhē cēva.</p>
	    <p>jambuddīvē dīvē mandarassa pavvayassa uttarē ṇaṁ uttarakurāē kurāē puvvāvarē pāsē ettha ṇaṁ āsakkhandha-gasarisā addhacanda-saṇṭhāṇa-saṇṭhiyā dō vakkhārapavvayā paṇṇattā-bahusamatullā jāva taṁ jahā — gandhamāyaṇē cēva mālavantē cēva.</p>
	    <p>jambuddīvē dīvē mandarassa pavvayassa uttara-dāhiṇē ṇaṁ dō dīhavēyaḍḍhapavvayā paṇṇattā-bahusamatullā jāva taṁ jahā — bhārahē cēva dīhavēyaḍḍhē ēravatē cēva dīhavēyaḍḍhē, bhārahē ṇaṁ dīhavēyaḍḍhē dō guhāō paṇṇattāō-bahusamatullāō avisēsamaṇāṇattāō aṇṇamaṇṇaṁ ṇātivaṭṭanti āyāma-vikkhambhuccatta-saṇṭhāṇa-pariṇāhēṇaṁ taṁ jahā — timisaguhā cēva khaṇḍagappavāyaguhā cēva, tattha ṇaṁ dō dēvā mahiḍḍhiyā jāva paliōvamaṭṭhitīyā parivasanti taṁ jahā-kayamālaē cēva naṭṭamālaē cēva, ēravaē ṇaṁ dīhavēyaḍḍhē dō guhāō paṇṇattāō jāva taṁ jahā — kayamālaē cēva naṭṭamālaē cēva.</p>
	    <p>jambuddīvē dīvē mandarassa pavvayassa dāhiṇēṇaṁ cullahimavantē vāsaharapavvaē dō kūḍā paṇṇattā-bahusamatullā jāva vikkhambhuccatta-saṇṭhāṇapariṇāhēṇaṁ, taṁ jahā — cullahimavantakūḍē cēva vēsamaṇakūḍē cēva.</p>
	    <p>jambuddīvē dīvē mandarassa pavvayassa dāhiṇē ṇaṁ mahāhimavantē vāsaharapavvaē dō kūḍā paṇṇattā-bahusamatullā jāva taṁ jahā — mahāhimavantakūḍē cēva vēruliyakūḍē cēva, ēvaṁ- nisaḍhē vāsaharapavvaē dō kūḍā paṇṇattā-bahusamatullā jāva taṁ jahā — nisaḍhakūḍē cēva ruyagappabhē cēva.</p>
	    <p>jambuddīvē dīvē mandarassa pavvayassa uttarē ṇaṁ nīlavantē vāsaharapavvaē dō kūḍā paṇṇattā-bahusamatullā jāva taṁ jahā — nīlavantakūḍē cēva uvadaṁsaṇakūḍē cēva, ēvaṁ- ruppimi vāsaharapavvaē dō kūḍā paṇṇattā-bahusamatullā jāva taṁ jahā — ruppikūḍē cēva maṇikañcaṇakūḍē cēva, ēvaṁ-sihariṁmi vāsaharapavvatē dō kūḍā paṇṇattā-bahusamatullā jāva taṁ jahā — siharikūḍē cēva tigiñchakūḍē cēva.</p>
	  </div>
	  <div type="section" n="88">
	    <p>jambuddīvē dīvē mandarassa pavvayassa uttara-dāhiṇē ṇaṁ cullahimavanta-siharīsu vāsahara pavvaēsu dō mahaddahā paṇṇattā- bahusamatulalā avisēsamaṇāṇattā aṇṇamaṇṇaṁ ṇātivaṭṭanti āyāma-vikkhambha-uvvēha-saṇṭhāṇa-pariṇāhēṇaṁ taṁ jahā — paümaddahē cēva poṇḍarīyaddahē cēva, tattha ṇaṁ dō dēvayāō mahiḍḍhiyāō jāva paliōvamaṭṭhitīyāō parivasanti taṁ jahā — sirī  cēva lacchī cēva, ēvaṁ-mahāhimavanta-ruppīsu vāsaharapavvaēsu dō mahaddahā paṇṇattā-bahusamatullā jāva taṁ jahā — mahāpaümaddahē cēva mahāpoṇḍarīyaddahē cēva, tattha ṇaṁ dō dēvayāō hiriccēva buddhiccēva, ēvaṁ-nisaḍha-nīlavantēsu tigiñchaddahē cēva kēsariddahē cēva, tattha ṇaṁ dō dēvatāō dhitī cēva kittī cēva.</p>
	    <p>jambuddīvē dīvē mandarassa pavvayassa dāhiṇē ṇaṁ mahāhimavantāō vāsaharapavvayāō mahāpaü-maddahāō dahāō dō mahānaīō pavahanti taṁ jahā — rōhiyaccēva harikantaccēva ēvaṁ-nisaḍhāō vāsaharapavvayāō tigiñchiddahāō dahāō dō mahānaīō pavahanti taṁ jahā — hariccēva sītōdaccēva, jambuddīvē dīvē mandarassa pavvayassa uttarēṇaṁ nīlavantāō vāsaharapavvatāō kēsariddahāō dahāō dō mahānaīō pavahanti taṁ jahā — sītā cēva nārikantā cēva, ēvaṁ- ruppīō vāsaharappatāō mahāpoṇḍarīyaddahāō dahāō dō mahānaīō pavahanti taṁ jahā — narakantā cēva ruppakūlā cēva,  jambuddīvē dīvē mandarassa pavvayassa dāhiṇē ṇaṁ bharahē vāsē dō pavāyaddahā paṇṇattā-bahusamatullā taṁ jahā — gaṅgappavāyaddahē cēva sindhuppavāyaddahē cēva ēvaṁ-hēmavaē vāsē dō pavāyaddahā paṇṇattā-bahusamatullā taṁ jahā — rōhiyappavāyaddahē cēva rōhiyaṁsappavāyaddahē cēva, jambuddīvē dīvē mandarassa pavvayassa dāhiṇēṇaṁ harivāsē vāsē dō pavāyaddahā paṇṇattā bahusamatullā taṁ jahā — haripavāyaddahē cēva harikantappavāyaddahē cēva, jambuddīvē dīvē mandarassa pavvayassa uttara-dāhiṇēṇaṁ mahāvidēhē vāsē dō pavāyaddahā paṇṇattā-bahusamatullā jāva taṁ jahā — sītappavāyaddahē cēva sītōdappavāyaddahē cēva, jambuddīvē dīvē mandarassa pavvayassa uttarē ṇaṁ rammaē vāsē dō pavāyaddahā paṇṇattā-bahusamatullā jāva taṁ jahā — narakantappavāyaddahē cēva nārikantappavāyaddahē cēva, ēvaṁ-hēraṇṇavatē vāsē dō pavāyaddahā paṇṇattā-bahusamatullā jāva taṁ jahā — suvaṇṇakūlappavāyaddahē cēva ruppakūlappavāyaddahē cēva, jambuddīvē dīvē mandarassa pavvayassa uttarē ṇaṁ ēravaē vāsē dō pavāyaddahā paṇṇattā bahusamatullā jāva taṁ jahā — rattappavāyaddahē cēva rattāvaīpavāyaddahē cēva, jambuddīvē dīvē mandarassa pavvayassa dāhiṇē ṇaṁ bharahē vāsē dō mahānaīō paṇṇattāō-bahusamatullāō jāva taṁ jahā — gaṅgā cēva sindhū cēva, ēvaṁ-jahā pavātaddahā ēvaṁ naīō bhāṇiyavvāō, jāva ēravaē vāsē dō mahānaīō paṇṇattāō-bahusamatullāō jāva taṁ jahā — rattā cēva rattavatī cēva.</p>
	  </div>
	  <div type="section" n="89">
	    <p>jambuddīvē dīvē bharahēravaēsu vāsēsu tītāē ussappiṇīē susamadūsamāē samāē dō sāgarōvamakōḍīō kālē hotthā. ēvaṁ imīsē ōsappiṇīē jāva pannattē, ēvaṁ āgamissāē ussappiṇīē jāva bhavissati.</p>
	    <p>jambuddīvē dīvē bharahēravaēsu vāsēsu tītāē ussappiṇīē susamāē samāē maṇuyā dō gāuyāiṁ uḍḍhaṁ uccattēṇaṁ hotthā, doṇṇi ya paliōvamāiṁ paramāuṁ pālaïtthā, ēvamimīsē ōsappiṇīē jāva pālaïtthā, ēvamāgamēssāē ussappiṇīē jāva pālayissanti.</p>
	    <p>jambuddīvē dīvē bharahēravaēsu vāsēsu ēgasamayē ēgajugē dō arahantavaṁsā uppajjiṁsu vā uppajjanti vā uppajjissanti vā ēvaṁ dō cakkavaṭṭivaṁsā, ēvaṁ dō dasāravaṁsā uppajjiṁsu vā uppajjanti vā uppajjissanti vā.</p>
	    <p>jambuddīvē dīvē bharahēravaēsu vāsēsu ēgasamayē ēgajugē dō arahantā uppajjiṁsu vā uppajjanti vā uppajjissanti vā ēvaṁ cakkavaṭṭiṇō ēvaṁ baladēvā ēvaṁ vāsudēvā [dasāravaṁsā] jāva uppajjiṁsu vā uppajjanti vā uppajjissanti vā.</p>
	    <p>jambuddīvē dīvē dōsu kurāsu maṇuyā sayā susamasusamamuttamaṁ iḍḍhiṁ pattā paccaṇubhavamāṇā viharanti taṁ jahā dēvakurāē cēva uttarakurāē cēva.</p>
	    <p>jambuddīvē dīvē dōsu vāsēsu maṇuyā sayā susamuttamaṁ iḍḍhiṁ pattā paccaṇubhavamāṇā viharanti taṁ jahā — harivāsē cēva rammagavāsē cēva.</p>
	    <p>jambuddīvē dīvē dōsu vāsēsu maṇuyā sayā susamadūsamamuttamamiḍḍhiṁ pattā paccaṇubhavamāṇā viharanti taṁ jahā — hēmavaē cēva hēraṇṇavaē cēva.</p>
	    <p>jambuddīvē dīvē dōsu khettēsu maṇuyā sayā dūsamasusamamuttamamiḍḍhiṁ pattā paccaṇubhavamāṇā viharanti taṁ jahā — puvvavidēhē cēva avaravidēhē cēva.</p>
	    <p>jambuddīvē dīvē dōsu vāsēsu maṇuyā chavvihampi kālaṁ paccaṇubhavamāṇā viharanti taṁ jahā — bharahē cēva ēravatē cēva.</p>
	  </div>
	  <div type="section" n="90">
	    <p>jambuddīvē dīvē-dō candā pabhāsiṁsu vā pabhāsanti vā pabhāsissanti vā, dō sūriā tavisuṁ vā tavanti vā tavissanti vā, dō kattiyāō, dō rōhiṇīō, dō maggasirāō, dō addāō, ēvaṁ gāhāṇusārēṇa nēyavvaṁ jāva dō bharaṇīō.</p>
	  </div>
	  <div type="section" n="91">
	    <lg n="91">
	      <l>kattiyā rōhiṇi magasira addā ya puṇavvasū a pūsō ya</l>
	      <l>tattē'vi assalēsā mahā ya dō phagguṇīō ya</l>
	    </lg>
	  </div>
	  <div type="section" n="92">
	    <lg n="92">
	      <l>hatthō cittā sāī visāhā taha ya hōti aṇurāhā</l>
	      <l>jeṭṭhā mūlō puvvāya āsāḍhā taha uttarā cēva</l>
	    </lg>
	  </div>
	  <div type="section" n="93">
	    <lg n="93">
	      <l>abhiī savaṇē ghaṇiṭṭhā sayabhisayā dō ya honti bhaddavayā</l>
	      <l>rēvati assiṇi bharaṇī nēyavvā āṇupuvvīē</l>
	    </lg>
	  </div>
	  <div type="section" n="94">
	    <p>dō aggī dō payāvatī dō sōmā dō ruddā dō aditī dō bahassatī dō sappā dō pitī dō bhagā dō ajjamā dō savitā dō taṭṭhā dō vāū dō indaggī dō mittā dō indā dō ṇiratī dō āū dō vissā dō bamhā dō viṇhū dō vasū dō varuṇā dō ayā dō vividdhī dō pussā dō assā dō yamā.</p>
	    <p>dō iṅgālagā dō viyālagā dō lōhitakkhā dō saṇiccarā dō āhuṇiyā dō pāhuṇiyā dō kaṇā dō kaṇagā dō kaṇakaṇagā dō kaṇagavitāṇagā dō kaṇagasantāṇagā dō sōmā dō sahiyā dō āsāsaṇā dō kajjōvagā dō kabbaḍagā dō ayakaragā dō dundubhagā dō saṅkhā dō saṅkhavaṇṇā dō saṅkhavaṇṇābhā dō kaṁsā dō kaṁsavaṇṇā dō kaṁsavaṇṇābhā dō ruppī dō ruppābhāsā dō nīlā dō nīlōbhāsā dō bhāsā dō bhāsarāsī dō tilā dō tilapupphavaṇṇā dō dagā dō dagapañcavaṇṇā dō kākā dō kkakandhā.</p>
	    <p>dō indaggī dō dhūmakēū dō harī dō piṅgalā dō buddhā dō sukkā dō bahassatī dō rāhū dō agatthī dō māṇavagā dō kāsā dō phāsā dō dhurā dō pamuhā dō vigaḍā dō visandhī dō ṇiyallā dō païllā dō jaḍiyāilagā dō aruṇā dō aggillā dō kālā dō mahākālagā dō sotthiyā dō sōvatthiyā dō vaddhamāṇagā dō pūsasamāṇagā dō aṅkusā dō palambā dō ṇiccālōgā dō ṇiccujjētā dō sayampabhā dō ōbhāsā dō sēyaṅkarā dō khēmaṅkarā dō ābhaṅkarā dō pabhaṅkarā dō aparājitā dō arayā dō asōgā dō vigatasōgā dō vimalā dō vitatā dō vitatthā dō visālā dō sālā dō suvvatā dō aṇiyaṭṭī dō ēgajaḍī dō dujaḍī dō karakarigā dō rāyaggalā dō pupphukētū dō bhāvakēū.</p>
	  </div>
	  <div type="section" n="95">
	    <p>jambuddīvassa ṇaṁ dīvassa vēiyā dō gāuyāiṁ uḍḍhaṁ uccettēṇaṁ paṇṇattā.</p>
	    <p>lavaṇē ṇaṁ samuddē dō jōyaṇasayasahassāiṁ cakkavālavikkhambhēṇaṁ paṇṇattē.</p>
	    <p>lavaṇassa ṇaṁ samuddassa vēiyā dō gāuyāiṁ uḍḍhaṁ uccattēṇaṁ paṇṇattā.</p>
	  </div>
	  <div type="section" n="96">
	    <p>ghāyaïsaṇḍē dīvē puratthimaddhē ṇaṁ mandarassa pavvayassa uttara-dāhiṇē ṇaṁ dō vāsā paṇṇattā-bahusamatullā jāva taṁ jahā-bharahē cēva ēravaē cēva, ēvaṁ-jahā jambuddīvē tahā etthavi bhāṇiyavvaṁ jāva dōsu vāsēsu maṇuyā chavvihampi kālaṁ paccaṇubhavamāṇā viharanti taṁ jahā — bharahē cēva ēravaē cēva, navaraṁ- kūḍasālī cēva ghāyaīrukkhē cēva, dēvā-garulē cēva vēṇudēvē sudaṁsaṇē cēva, ghāyaïsaṇḍē dīvē paccatthimaddhē ṇaṁ mandarassa pavvayassa uttara-dāhiṇē ṇaṁ dō vāsā paṇṇattā-bahusamatullā jāva taṁ jahā — bharahē cēva ēravaē cēva ēvaṁ-jahā jambuddīvē tahā etthavi bhāṇiyavvaṁ jāva chavvihampi kālaṁ paccaṇubhavamāṇā viharanti taṁ jahā — bharahē cēva ēravaē cēva, navaraṁ-kūḍasāmalī cēva mahādhāyaīrukkhē cēva, dēvā-garulē cēva vēṇudēvē piyadaṁsaṇē cēva.</p>
	    <p>ghāyaïsaṇḍē ṇaṁ dīvē dō bharahāiṁ dō ēravayāiṁ dō hēmavayāiṁ dō hērannavavāiṁ dō harivāsāiṁ dō rammagavāsāiṁ dō puvvavidēhāiṁ dō avaravidēhāiṁ dō dēvakurāō dō dēvakurumahaddumā dō dēvakurumahaddumavāsī dēvā dō uttarakurāō dō uttarakurumahaddumā dō uttarakurumahaddumavāsī dēvā dō cūllahimavantā dō mahāhimavantā dō nisaḍhā dō nīlavantā dō ruppī dō siharī dō saddāvātī dō saddāvātivāsī sātī dēvā dō viyaḍāvātī dō viya-ḍāvātivāsī pabhāsā dēvā dō gandhāvātī dō gandhāvātāsī aruṇā dēvā dō mālavantapariyāgā dō mālavantapariyā-gavāsī paümā dēvā dō mālavantā dō cittakūḍā dō pamhakūḍā dō naliṇakūḍā dō ēgasēlā dō tikūḍā dō vēsama-ṇakūḍā dō añjaṇā dō mātañjaṇā dō sōmaṇasā dō vijjuppabhā dō aṅkāvatī dō pamhāvatī dō āsīvisā dō suhāvahā dō candapavvatā dō sūrapavvatā dō nāpagavvatā dō dēvapavvatā dō gandhamāyaṇā dō usugārapavvayā dō cullahimavantakūḍā dō vēsamaṇakūḍā dō mahāhimavantakūḍā dō vēruliyakūḍā dō nisaḍhakūḍā dō ruyagakūḍā dō nīlavantakūḍā dō uvadaṁsaṇakūḍā dō ruppikūḍā dō maṇikañcaṇakūḍā dō siharikūḍā dō tigiñchikūḍā.</p>
	    <p>dō paümaddahā dō paümaddahavāsiṇīō sirīō dēvīō dō mahāpaümaddahā dō mahāpaümaddaha-vāsiṇīō hirīō dēvīō ēvaṁ jāva dō puṇḍarīyaddahā dō poṇḍarīyaddahavāsiṇīō lacchīō dēvīō dō gaṅgappavāyaddahā jāva dō rattāvatīpavātaddahā dō rōhiyāō jāva dō ruppakūlāō dō gāhavatīō dō dahavatīō dō paṅkavatīō dō tattajalāō dō mattajalāō dō ummattajalāō dō khīrōyāō dō sīhasōtāō dō antōvāhiṇīō dō ummimāliṇīō dō phēṇamāliṇīō dō gambhīramāliṇīō dō kacchā dō sukacchā dō mahākacchā dō kacchāvatī dō āvattā dō maṅgalavattā dō pukkhalā dō pukkhalāvaī dō vacchā dō suvacchā dō mahāvacchā dō vacchagāvatī dō rammā dō rammagā dō ramaṇijjā dō maṅgalāvatī dō pamhā dō supamhā dō mahapamhā dō pamhagāvatī dō saṅkhā dō naliṇā dō kumuyā dō salilāvatī dō vappā dō suvappā dō mahāvappā dō vappagāvatī dō vaggū dō suvaggū dō gandhilā dō gandhilāvatī.</p>
	    <p>dō khēmāō dō khēmapurīō dō riṭṭhāō dō riṭṭhapurīō dō khaggīō dō mañjūsāō dō ōsadhīō dō poṇḍarigiṇīō dō susīmāō dō kuṇḍalāō dō aparājiyāō dō pabhaṅkarāō dō aṅkāvaīō dō pamhāvaīō dō subhāō dō rayaṇasañcayāō dō āsapurāō dō sīhapurāō dō mahāpurāō dō vijayapurāō dō avarājitāō dō avarāō dō asōyāō dō vigayasōgāō dō viyajāō dō vējayantīō dō jayantīō dō aparājiyāō dō cakkapurāō dō khaggapurāō dō avajjhāvaō dō aüjjhāō dō bhaddasālavaṇā dō nandaṇavaṇā dō sōmaṇasavaṇā dō paṇḍagavaṇāiṁ dē paṇḍukambalasilāō dō atipaṇḍukambalasilāō dō rattakambala-silāō dō aïrattakambalasilāō dō mandarā dō mandaracūliāō, ghāyaïsaṇḍassa ṇaṁ dīvassa vēdiyā dō gāuyāiṁ uḍḍhamuccattēṇaṁ paṇṇattā.</p>
	  </div>
	  <div type="section" n="97">
	    <p>kālōdassa ṇaṁ samuddassa vēiyā dō gāuyāiṁ uḍḍhaṁ uccattēṇaṁ paṇṇattā. pukkharavaradīvaḍḍha puratthimaddhē ṇaṁ mandarassa pavvayassa uttara-dāhiṇē ṇaṁ dō vāsā paṇṇattā-bahusamatullā jāva taṁ jahā — bharahē cēva ēravaē cēva tahēva jāva dō kurāō paṇṇattāō-dēvakurā cēva uttarakurā cēva, tattha ṇaṁ dō mahatimahālayā mahaddumā paṇṇattā taṁ jahā — kūḍasāmalī cēva paümarukkhē cēva, dēvā-garulē cēva vēṇudēvē paümē cēva, jāva chavvihampi kālaṁ paccaṇubhavamāṇā viharanti.</p>
	    <p>pukkharavaradīvaḍḍhapaccatthimaddhē ṇaṁ mandarassa pavvayassa uttara-dāhiṇēṇaṁ dō vāsā paṇṇattā- tahēva ṇāṇattaṁ kūḍasāmalī cēva mahāpaümarukkhē cēva, dēvā-garulē cēva vēṇudēvē puṇḍarīō cēva, pukkharavaradīvaḍḍhē ṇaṁ dīvē dō bharahāiṁ dō ēravayāiṁ jāva dō mandarā dō mandaracūliyāō, pukkhara-varassa ṇaṁ dīvassa vēiyā dō gāuyāiṁ uḍḍhamuccattēṇaṁ paṇṇattā, savvēsimpi ṇaṁ dīvasamuddāṇaṁ vēdiyāō dō gāuyāiṁ uḍḍhamuccattēṇaṁ paṇṇattāō.</p>
	  </div>
	  <div type="section" n="98">
	    <p>dō asurakumārindā paṇṇattā taṁ jahā — camarē cēva balī cēva, dō nāgakumārindā paṇṇattā taṁ jahā — dharaṇē cēva bhūyāṇandē cēva, dō suvaṇṇakumārindā paṇṇattā taṁ jahā — vēṇudēvē cēva vēṇudālī cēva, dō vijjukumārindā paṇṇattā taṁ jahā — hariccēva harissahē cēva, dō aggikumārindā paṇṇattā taṁ jahā — aggisihē cēva aggimāṇavē cēva, dō dīvakumārindā paṇṇattā taṁ jahā — puṇṇē cēva visiṭṭhē cēva, dō udahikumārindā paṇṇattā taṁ jahā — jalakantē cēva jalappabhē cēva, dō disākumārindā paṇṇattā taṁ jahā — amiyagatī cēva amitavāhaṇē cēva, dō vāyukumārindā paṇṇattā taṁ jahā — vēlambē cēva pabhañjaṇē cēva, dō thaṇiyakumārindā pannattā taṁ jahā — ghōsē cēva mahāghōsē cēva, dō pisāindā paṇṇattā taṁ jahā — kālē cēva mahākālē cēva, dō bhūindā paṇṇattā taṁ jahā — surūvē cēva paḍirūvē cēva, dō jakkhindā paṇṇattā taṁ jahā — puṇṇabhaddē cēva māṇibhaddē, cēva dō rakkhasindā paṇṇattā taṁ jahā — bhīma cēva mahābhīmē cēva, dō kinnarindā paṇṇattā taṁ jahā — kinnarē cēva kimpurisē cēva, dō kimpurisindā paṇṇattā taṁ jahā — sappurisē cēva mahāpurisē cēva, dō mahōragindā paṇṇattā taṁ jahā — atikāē cēva mahākāē cēva, dō gandhavvindā paṇṇattā taṁ jahā — gītaratī cēva gīyajasē cēva, dō aṇapaṇṇindā paṇṇattā taṁ jahā — saṇṇi-hiē cēva sāmaṇṇē cēva, dō paṇapaṇṇindā paṇṇattā taṁ jahā — dhāē cēva vihāē cēva, dō isivāindā paṇṇattā taṁ jahā — isiccēva isivālaē cēva, dō bhūtavāindā paṇṇattā taṁ jahā — issarē cēva mahissarē cēva, dō kandidā paṇṇattā taṁ jahā — suvacchē cēva visālē cēva, dō mahākandidā paṇṇattā taṁ jahā hassē cēva hassaratī cēva, dō kumbhaṇḍindā paṇṇattā taṁ jahā — sēē cēva mahāsēē cēva, dō pataïndā paṇṇattā taṁ jahā — pattaē tēva patayavaī cēva, jōisiyāṇaṁ dēvāṇaṁ dō indā paṇṇattā taṁ jahā — candē cēva sūrē cēva.</p>
	    <p>sōhammīsāṇēsu ṇaṁ kappēsu dō indā paṇṇattā taṁ jahā — sakkē cēva īsāṇē cēva, saṇaṅkumāra-māhindēsu kappēsu dō indā paṇṇattā taṁ jahā — saṇaṅkumārē cēva māhindē cēva, bambhalōga-lantaēsu ṇaṁ kappēsu dō indā paṇṇattā taṁ jahā — bambhē cēva lantaē cēva, mahāsukka-sahassārēsu ṇaṁ kappēsu dō indā paṇṇattā taṁ jahā — mahāsukkē cēva sahassārē cēva, āṇata-pāṇata-āraṇa-accutēsu ṇaṁ kappēsu dō indā paṇṇattā taṁ jahā — pāṇatē cēva accutē cēva, mahāsukkasahassārēsu ṇaṁ kappēsu vimāṇā duvaṇṇā paṇṇattā taṁ jahā — hāliddā cēva sukillā cēva gēvijjagā ṇaṁ dēvā dō rayaṇīō uḍḍhamuccattēṇaṁ paṇṇattā.</p>
	  </div>
	</div><!-- uddēsō 3 !-->
	<div type="uddēsō" n="4">
	  <div type="section" n="99">
	    <p>samayāti vā āvaliyāti vā jīvāti yā ajīvāti yā pavuccati, āṇāpāṇūti vā thōvēti vā jīvāti yā ajīvāti yā pavuccati, khaṇāti vā lavāti vā jīvāti yā ājīvāti yā pavuccati, ēvaṁ-muhuttāti vā ahōrattāti vā, pakkhāti vā māsāti vā, uḍūti vā ayaṇāti vā, saṁvaccharāti vā jugāti vā, vāsasayāti vā vāsasahassāi vā, vāsasatasahassāi vā vāsakōḍīi vā, puvvaṅgāti vā puvvāti vā, tuḍiyaṅgāti vā tuḍiyāti vā, aḍaḍaṅgāti vā aḍaḍāti vā, avavaṅgāti vā avavāti vā, hūhūaṅgāti vā hūhūyāti vā, uppalaṅgāti vā uppalāti vā, paümaṅgāti vā paümāti vā, naliṇaṅgāti vā naliṇāti vā, atthaṇikuraṅgāti vā atthaṇikurāti vā, aüaṅgāti vā, aüāti vā ṇaüaṅgāti vā ṇaüāti vā, paütaṅgāti vā paütāti vā, cūliyaṅgāti vā cūliyāti vā, sīsapahēliyaṅgāti vā sīsapahēliyāti vā, paliōvamāti vā sāgarōvamāti vā, ōsappiṇīti vā ussappiṇīti vā jīvāti yā ajīvāti yā pavuccati.</p>
	    <p>gāmāti vā nagarāti vā nigamāti vā rāyahāṇīti vā khēḍāti vā kabbaḍāti vā maḍambāti vā dōṇamuhāti vā paṭṭaṇāti vā āgarāti vā āsamāti vā sambāhāti vā saṇṇivēsāi vā ghōsāi vā ārāmāi vā ujjāṇāti vā vaṇāti vā vaṇasaṇḍāti vā vāvīti vā pukkharaṇīti vā sarāti vā sarapantīti vā agaḍāti vā talāgāti vā dahāti vā nadīti vā puḍhavīti vā udahīti vā vātakhandhāti vā uvāsantarāti vā valayāti vā viggahāti vā dīvāti vā samuddāti vā vēlāti vā vēiyāti vā dārāti vā tōraṇāti vā nēraïyāti vā nēraïyāvāsāti vā jāva vēmāṇiyāti vā vēmāṇiyāvāsāti vā kappāti vā kappavimāṇāvāsāti vā vāsāti vā vāsadharapavvatāti vā kūḍāti vā kūḍagārāti vā vijayāti vā rāyahāṇīti vā jīvāti yā ajīvāti yā pavuccati.</p>
	    <p>chāyāti vā ātavāti vā dōsiṇāti vā andhakārāti vā ōmāṇāti vā ummāṇāti vā atiyā-ṇagihāti vā ujjāṇagihāti vā avalimbāti vā saṇippavātāti vā jīvāti yā ajīvāti yā pavuccati.</p>
	    <p>dō rāsī paṇṇattā taṁ jahā — jīvarāsī cēva ajīvarāsī cēva.</p>
	  </div>
	  <div type="section" n="100">
	    <p>duvihē bandhē paṇṇattē taṁ jahā — pejjabandhē cēva dōsabandhē cēva.</p>
	    <p>jīvā ṇaṁ dōhiṁ ṭhāṇēhiṁ pāvaṁ kammaṁ bandhanti taṁ jahā — rāgēṇa cēva dōsēṇa cēva, jīvā ṇaṁ dōhiṁ ṭhāṇēhiṁ pāvaṁ kammaṁ udīrenti taṁ jahā — abbhōvagāmiyāē cēva vēyaṇāē uvakkamiyāē cēva vēyaṇāē, ēvaṁ vēdenti, ēvaṁ nijjarenti jahā — abbhōvagabhiyāē cēva vēyaṇāē, uvakkamiyāē cēva vēyaṇāē.</p>
	  </div>
	  <div type="section" n="101">
	    <p>dōhiṁ ṭhāṇēhiṁ ātā sarīraṁ phusittā ṇaṁ ṇijjāti, taṁ jahā — dēsēṇavi ātā sarīraṁ phusittā ṇaṁ ṇijjāti savvēṇavi ātā sarīragaṁ phusittā ṇaṁ ṇijjāti, ēvaṁ phurittā ṇaṁ, ēvaṁ phuḍittā ṇaṁ ēvaṁ saṁvaṭṭatittā ēvaṁ nivaṭṭatittā.</p>
	  </div>
	  <div type="section" n="102">
	    <p>dōhiṁ ṭhāṇēhiṁ ātā kēvalipaṇṇattaṁ dhammaṁ labhejjā savaṇayāē taṁ jahā — khaēṇa cēva uvasamēṇa cēva ēvaṁ jāva maṇapajjavanāṇaṁ uppāḍejjā taṁ jahā — khaēṇa cēva uvasamēṇa cēva.</p>
	  </div>
	  <div type="section" n="103">
	    <p>duvihē addhōvamiē paṇṇattē taṁ jahā — paliōvamē cēva sāgarōvamē cēva, sē kiṁ taṁ paliōvamē?.</p>
	  </div>
	  <div type="section" n="104">
	    <lg n="104">
	      <l>jaṁ jōyaṇavicchiṇṇaṁ pallaṁ ēgāhiyapparūḍhāṇaṁ</l>
	      <l>hojja nirantaraṇicitaṁ bharitaṁ vālaggakōḍīṇaṁ</l>
	    </lg>
	  </div>
	  <div type="section" n="105">
	    <lg n="105">
	      <l>vāsasaē vāsasaē ekkekkē avahaḍaṁmi jō kālō</l>
	      <l>sō kālō boddhavvō uvamā ēgassa pallassa</l>
	    </lg>
	  </div>
	  <div type="section" n="106">
	    <lg n="106">
	      <l>ēēsiṁ pallāṇaṁ kōḍākōḍī havejja dasa guṇitā</l>
	      <l>taṁ sāgarōvamassa u ēgassa bhavē parīmāṇaṁ</l>
	    </lg>
	  </div>
	  <div type="section" n="107">
	    <p>duvihē kōhē paṇṇattē taṁ jahā — āyapaïṭṭhiē cēva parapaïṭṭhiē cēva ēvaṁ nēraïyāṇaṁ jāva vēmāṇiyāṇaṁ ēvaṁ jāva micchādaṁsaṇasallē.</p>
	  </div>
	  <div type="section" n="108">
	    <p>duvihā saṁsārasamāvaṇṇagā jīvā paṇṇattā taṁ jahā — tasā cēva thāvarā cēva, duvihā savvajīvā paṇṇattā taṁ jahā — siddhā cēva asiddhā cēva, duvihā savvajīvā paṇṇattā taṁ jahā — saïndiyā cēva aṇindiyā cēva [sakāyaccēva akāyaccēva sajōgī cēva ajōgī cēva savēyā cēva ayā cēva sakasāyā cēva aṇindiyā cēva, ēvaṁ ēsā gāhā phāsētavvā jāva sasarīrī cēva asarīrī cēva.</p>
	  </div>
	  <div type="section" n="109">
	    <lg n="109">
	      <l>siddha saïndiyakāē jōgē vēē kasāya lēsā ya</l>
	      <l>nāṇuvaōgāhārē bhāsaga carimē ya sasarīrī</l>
	    </lg>
	  </div>
	  <div type="section" n="110">
	    <p>dō maraṇāiṁ samaṇēṇaṁ bhagavatā mahāvīrēṇaṁ samaṇāṇaṁ nigganthāṇaṁ nō ṇiccaṁ vaṇṇiyāiṁ nō ṇiccaṁ kittiyāiṁ nō ṇiccaṁ buiyāiṁ nō miccaṁ pasatthāiṁ nō ṇiccaṁ abbhaṇuṇṇāyāiṁ bhavanti taṁ jahā — valayamaraṇē cēva vasaṭṭamaraṇē cēva, ēvaṁ- niyāṇamaraṇē cēva tabbhavamaraṇē cēva, giripaḍaṇē cēva tarupaḍaṇē cēva, jalappavēsē cēva jalaṇapavēsē cēva, visabhakkhaṇē cēva satthōvāḍaṇē cēva, dō maraṇāiṁ jāva nō ṇiccaṁ abbhaṇuṇṇāyāiṁ bhavanti, kāraṇēṇa puṇa appaḍikuṭṭhāiṁ taṁ jahā — vēhāṇasē cēva giddhapaṭṭhē cēva.</p>
	    <p>dō maraṇāiṁ samaṇēṇaṁ bhagavayā mahāvīrēṇaṁ samaṇāṇaṁ nigganthāṇaṁ ṇiccaṁ vaṇṇiyāiṁ jāva abbhaṇuṇṇāyāi bhavanti, taṁ jahā — pāōvagamaṇē cēva bhattapaccakkhāṇē cēva, pāōvagamaṇē duvihē paṇṇattē taṁ jahā — nīhārimē cēva anīhārimē cēva niyamaṁ apaḍikammē, bhattapaccapakkhāṇē duvihē paṇṇattē taṁ jahā — nīhārimē cēva anīhārimē cēva niyamaṁ sapaḍikammē.</p>
	  </div>
	  <div type="section" n="111">
	    <p>kē ayaṁ lōgē?, jīvaccēva ajīvaccēva, kē anantā lōgē?, jīvaccēva ajīvaccēva kē sāsayā lōgē?, jīvaccēva ajīvaccēva.</p>
	  </div>
	  <div type="section" n="112">
	    <p>duvihā bōdhī paṇṇattā taṁ jahā — nāṇabōdhī cēva daṁsaṇabōdhī cēva, duvihā buddhā paṇṇattā taṁ jahā — nāṇabuddhā cēva daṁsaṇabuddhā cēva, duvihē mōhē paṇṇattē taṁ jahā — nāṇamōhē cēva daṁsaṇamōhē cēva, duvihā mūḍhā paṇṇattā taṁ jahā — nāṇamūḍhā cēva daṁsaṇamūḍhā cēva.</p>
	  </div>
	  <div type="section" n="113">
	    <p>nāṇāvaraṇijjē kammē duvihē pa0 taṁ0- dēsaṇāṇāvaraṇijjē cēva savvanāṇāvaraṇijjē cēva, darisaṇāvaraṇijjē kammē ēvaṁ cēva, vēyaṇijjē kammē duvihē paṇṇattē taṁ jahā — sātāvēyaṇijjē cēva asātāvēyaṇijjē cēva, mōhaṇijjē kammē duvihē paṇṇattē taṁ jahā — daṁsaṇamōhaṇijjē cēva carittamōhaṇijjē cēva, āuē kammē duvihē paṇṇattē taṁ jahā — addhāuē cēva bhavāuē cēva, nāmē kammē duviē pa0 taṁ0 jahā — subhanāmē cēva asubhanāmē cēva, gottē kammē duvihē paṇṇattē taṁ jahā — uccāgōtē cēva nīyāgōtē cēva, antarāiē kammē duvihē pa0 taṁ0 jahā — paḍuppaṇṇaviṇāsiē cēva pihati ya āgāmipahaṁ cēva.</p>
	  </div>
	  <div type="section" n="114">
	    <p>duvihā mucchā paṇṇattā taṁ jahā — pejjavattiyā cēva dōsavattiyā cēva, pejjavattiyā mucchā duvihā pa0 taṁ0- māyā cēva lōbhē cēva dōsavattiyā mucchā duvihā paṇṇattā taṁ jahā — kōhē cēva māṇē cēva.</p>
	  </div>
	  <div type="section" n="115">
	    <p>duvihā ārāhaṇā pa0 taṁ0- dhammiyārāhaṇā cēva kēvaliārāhaṇā cēva, dhammiyārāhaṇā duvihā paṇṇattā taṁ jahā — suyadhammārāhaṇā cēva carittadhammārāhaṇā cēva, kēvaliārāhaṇā duvihā paṇṇattā taṁ jahā — antakiriyā cēva kappavimāṇōvavattiyā cēva.</p>
	  </div>
	  <div type="section" n="116">
	    <p>dō titthagarā nīluppalasamā vaṇṇēṇaṁ paṇṇattā taṁ jahā — muṇisuvvaē cēva ariṭṭhanēmī cēva, dō titthagarā piyaṅgusāmā vaṇṇēṇaṁ paṇṇattā taṁ jahā — mallī cēva pāsē cēva, dō titthagarā paümagōrā vaṇṇēṇaṁ paṇṇattā taṁ jahā — paümappahē cēva vāsupujjē cēva, dō titthagarā candagōrā vaṇṇēṇaṁ paṇṇattā taṁ jahā — candappabhē cēva pupphadantē cēva.</p>
	  </div>
	  <div type="section" n="117">
	    <p>saccappavāyapuvvassa ṇaṁ duvē vatthū paṇṇattā.</p>
	  </div>
	  <div type="section" n="118">
	    <p>puvvābhaddavayā nakkhattē dutārē paṇṇattē, uttarābhaddavayā nakkhattē dutārē paṇṇattē, puvvaphagguṇī nakkhattē dutārē paṇṇattē, uttarāphagguṇī nakkhattē dutārē paṇṇattē.</p>
	  </div>
	  <div type="section" n="119">
	    <p>antō ṇaṁ maṇussakhettassa dō samuddā pa0 taṁ jahā — lavaṇē cēva kālōdē cēva.</p>
	  </div>
	  <div type="section" n="120">
	    <p>dō cakkavaṭṭī aparicattakāmabhōgā kālamāsē kālaṁ kiccā ahēsattamāē puḍhavīē apaïṭṭhāṇē naraē nēraïyattāē uvavaṇṇā taṁ jahā — subhūmē cēva bambhadattē cēva.</p>
	  </div>
	  <div type="section" n="121">
	    <p>asurindavajjiyāṇaṁ bhavaṇavasīṇaṁ dēvāṇaṁ ukkōsēṇaṁ dēsūṇāiṁ dō paliōvamāiṁ ṭhitī paṇṇattā, sōhammē kappē dēvāṇaṁ ukkōsēṇaṁ dō sāgarōvamāiṁ ṭhitī paṇṇattā, īsāṇē kappē dēvāṇaṁ ukkōsēṇaṁ sātirēgāiṁ dō sāgarōvamāiṁ ṭhitī pa0, saṇaṅkumārē kappē dēvāṇaṁ jahaṇṇēṇaṁ dō sāgarōvamāiṁ ṭhitī pa0, māhindē kappē dēvāṇaṁ jahaṇṇēṇaṁ sāirēgāiṁ dō sāgarōvamāiṁ ṭhitī paṇṇattā.</p>
	  </div>
	  <div type="section" n="122">
	    <p>dōsu kappēsu kappitthiyāō pa0 taṁ jahā — sōhammē cēva īsāṇē cēva.</p>
	  </div>
	  <div type="section" n="123">
	    <p>dōsu kappēsu dēvā tēulēssā pa0 taṁ jahā — sōhammē cēva īsāṇē cēva.</p>
	  </div>
	  <div type="section" n="124">
	    <p>dōsu kappēsu dēvā kāyapariyāragā paṇṇattā taṁ jahā — sōhammē cēva īsāṇē cēva, dōsu kappēsu dēvā phāsapariyāragā paṇṇattā taṁ jahā — saṇaṅkumārē cēva māhindē cēva, dōsu kappēsu dēvā rūvapariyāragā paṇṇattā taṁ jahā — bambhalōgē cēva lantagē cēva, dōsu kappēsu dēvā saddapariyāragā paṇṇattā taṁ jahā — mahāsukkē cēva sahassārē cēva, dō indā maṇapariyāragā paṇṇattā taṁ jahā — pāṇaē cēva accuē cēva.</p>
	  </div>
	  <div type="section" n="125">
	    <p>jīvā ṇaṁ duṭṭhāṇaṇivvattiē poggalē pāvakammattāē ciṇiṁsu vā ciṇanti vā ciṇissanti vā taṁ jahā — tasakāyaṇivvattiē cēva thāvarakāyaṇivvattiē cēva, ēvaṁ uvaciṇiṁsu vā uvaciṇanti vā uvaci-ṇissanti vā, bandhisu vā bandhēti vā bandhissanti vā, udīriṁsu vā udīrenti vā udīrissanti vā, vēdēṁsu vā vēdenti vā vēdissanti vā, nijjariṁsu vā nijjarenti vā nijjarissanti vā.</p>
	  </div>
	  <div type="section" n="126">
	    <p>dupaēsiyā khandhā anantā paṇṇattā, dupadēsōgāḍhā poggalā anantā paṇṇattā, ēvaṁ jāva duguṇalukkhā poggalā anantā paṇṇattā.</p>
	  </div>
	</div><!-- uddēsō 4 !-->
      </div><!-- ṭhāṇaṁ 2 !-->
      <div type="ṭhāṇaṁ" n="3">
	<div type="uddēsō" n="1">
	  <div type="section" n="127">
	    <p>taō indā paṇṇattā taṁ jahā — nāmindē ṭhavaṇindē davvindē, taō indā paṇṇattā taṁ jahā — nāṇindē daṁsaṇindē carittindē, taō indā paṇṇattā taṁ jahā — dēvindē asurindē maṇussindē.</p>
	  </div>
	  <div type="section" n="128">
	    <p>tivihā vikuvvaṇā paṇṇattā taṁ jahā — bāhiraē poggalaē pariyādittā ēgā vikuvvaṇā bāhiraē poggalē apariyādittā ēgā vikuvvaṇā bāhiraē poggalē pariyādittāvi apariyādittāvi ēgā vikuvvaṇā, tivihā vikuvvaṇā paṇṇattā taṁ jahā — abbhantaraē poggalē pariyādittā ēgā vikuvvaṇā abbhantaraē poggalē apariyādittā viēgā vikuvvaṇā abbhantaraē poggalē pariyādittāvi apariyādittāvi ēgā vikuvvaṇā, tivihā vikuvvaṇā pa0 taṁ0 jahā-bāhirabbhantaraē poggalē pariyādittā ēgā vikuvvaṇā bāhirabbhantaraē poggalē apariyādittā ēgā vikuvvaṇā bāhirabbhantaraē poggalē pariyādittāvi apariyādittāvi ēgā vikuvvaṇā.</p>
	  </div>
	  <div type="section" n="129">
	    <p>tivihā nēraïyā paṇṇattā taṁ jahā — katisañcittā akatisañcitā avattavvagasañcitā, ēvamēgindiyavajjā jāva vēmāṇiyā.</p>
	  </div>
	  <div type="section" n="130">
	    <p>tivihā pariyāraṇā paṇṇattā taṁ jahā — ēgē dēvē aṇṇē dēvē aṇṇēsiṁ dēvāṇaṁ dēvīō ya abhijuñjiya-abhijuñjiya pariyārēti appaṇijjiāō dēvīō abhijuñjiya abhijuñjiya pariyārēti appāṇamēva appaṇā viuvviya-viuvviya pariyārēti, ēgē dēvē nō aṇṇē dēvē nō aṇṇēsiṁ dēvāṇaṁ dēvīō abhijuñjiya-abhijuñjiya pariyārēti attaṇijjitāō dēvīō abhijuñjiya-abhijujañjiya pariyārēti appāṇamēva appaṇā viuvviya-viuvviya pariyārēti, ēgē dēvē nō aṇṇē dēvē nō aṇṇēsiṁ dēvāṇaṁ dēvīō abhijuñjiya-abhijuñjiya pariyārēti nō appaṇijjitāō dēvīō abhijuñjiya-abhijuñjiya pariyārēti appāṇamēva appāṇaṁ viuvviya-viuvviya pariyārēti.</p>
	  </div>
	  <div type="section" n="131">
	    <p>tivihē mēhuṇē paṇṇattē taṁ jahā — divvē māṇussaē tirikkhajōṇiē, taō mēhuṇaṁ gacchanti taṁ jahā — dēvā maṇussā tirikkhajōṇiyā, taō mēhuṇaṁ sēvanti taṁ jahā — itthī purisā napuṁsagā.</p>
	  </div>
	  <div type="section" n="132">
	    <p>tivihē jōgē paṇṇattē taṁ jahā — maṇajōgē vaïjōgē kāyajōgē ēvaṁ nēraïyāṇaṁ vigalindiya vajjāṇaṁ jāva vēmāṇiyāṇaṁ, tivihē paōgē paṇṇattē taṁ jahā — maṇapaōgē vaïpaōgē kāyapaōgē, jahā jōgō vigalindiyavajjāṇaṁ jāva tahā paōgōvi, tivihē karaṇē paṇṇattē taṁ jahā — maṇakaraṇē vaïkaraṇē kāyakaraṇē ēvaṁ- vigalindiyavajjaṁ jāva vēmāṇiyāṇaṁ, tivihē karaṇē paṇṇattē taṁ jahā — ārambhakaraṇē saṁrambhakaraṇē samārambhakaraṇē nirantaraṁ jāva vēmā-ṇiyāṇaṁ.</p>
	  </div>
	  <div type="section" n="133">
	    <p>tihiṁ ṭhāṇēhiṁ jīvā appāuyattāē kammē pagarenti taṁ jahā — pāṇē ativātittā bhavati musaṁ vaïttā bhavati tahārūvaṁ samaṇaṁ vā māhaṇaṁ vā aphāsuēṇaṁ aṇēsaṇijjēṇaṁ asaṇapāṇakhāimasāimēṇaṁ paḍilābhettā bhavati, iccētēhi tihiṁ ṭhāṇēhiṁ jāva appāuyattāē kammaṁ pagarenti.</p>
	    <p>tihiṁ ṭhāṇēhiṁ jīvā dīhāuyattāē kammaṁ pagarenti taṁ jahā — nō pāṇē ativātittā bhavaï nō musaṁ vaïttā bhavaï tahārūvaṁ samaṇaṁ vā māhaṇaṁ vā phāsuēṇaṁ ēsaṇijjēṇaṁ asaṇapāṇakhāimasāimēṇaṁ paḍilābhettā bhavaï, iccētēhiṁ tihiṁ ṭhāṇēhiṁ jīvā  dīhāuyattāē kammaṁ pagarenti.</p>
	    <p>tihiṁ ṭhāṇēhiṁ jīvā asubhadīhāuyattāē kammaṁ pagarenti, taṁ jahā pāṇē ativātittā bhavaï musaṁ vaïttā bhavaï tahārūvaṁ samaṇaṁ vā māhaṇaṁ vā hīlettā nindittā khiṁsettā garahittā avamāṇittā annayarēṇaṁ amaṇunnēṇaṁ apītikāratēṇaṁ asaṇaṁ0 paḍilābhittā bhavaï, iccētēhiṁ tihiṁ ṭhāṇēhiṁ jīvā asubha dīhāuyattāē kammaṁ pagarenti tihiṁ ṭhāṇēhiṁ jīvā subhadīhāuyattāē kammaṁ pagarenti taṁ jahā — nō pāṇē ativātittā bhavaï nō musaṁ vadittā bhavaï tahārūvaṁ samaṇē vā māhaṇaṁ vā vandittā ṇamaṁsittā sakkārittā sammāṇittā kallāṇaṁ maṅgalaṁ dēvataṁ cētitaṁ pajjuvāsettā maṇuṇṇēṇaṁ pītikāraēṇaṁ asaṇapāṇakhāimasāimēṇaṁ paḍilābhettā bhavaï-iccētēhiṁ tihiṁ ṭhāṇēhiṁ jīvā suhadīhāuyattāē kammaṁ pagarenti.</p>
	  </div>
	  <div type="section" n="134">
	    <p>taō guttīō paṇṇattāō taṁ jahā — maṇaguttī vaïguttī kāyaguttī, sañjayamaṇussāṇaṁ taō guttīō paṇṇattāō taṁ jahā — maṇaguttī vaïguttī kāyaguttī.</p>
	    <p>taō aguttīō paṇṇattāō taṁ jahā — maṇaagutī vaïaguttī kāyaaguttī, ēvaṁ- nēraïyāṇaṁ jāva thaṇiyakumārāṇaṁ, pañcidiyatirikkhajōṇiyāṇaṁ asañjata maṇussāṇaṁ vāṇamantarāṇaṁ jōisiyāṇaṁ vēmāṇiyāṇaṁ.</p>
	    <p>taō daṇḍā paṇṇattā taṁ jahā — maṇadaṇḍē vaïdaṇḍē kāyadaṇḍē, nēraïyāṇaṁ taō daṇḍā paṇṇattā taṁ jahā — maṇadaṇḍē vaïdaṇḍē kāyadaṇḍē, vigalindiyavajjaṁ jāva vēmāṇiyāṇaṁ.</p>
	  </div>
	  <div type="section" n="135">
	    <p>tivihā garahā paṇṇattā taṁ jahā — maṇasā vēgē garahati vayasā vēgē garahati kāyasā vēgē garahati-pāvāṇaṁ kammāṇaṁ akaraṇayāē, ahavā — garahā tivihā paṇṇattā taṁ jahā — dīhampēgē addhaṁ garahati rahassampēgē addhaṁ garahati kāyapēgē paḍisāharati-pāvāṇaṁ kammāṇaṁ akaraṇayāē.</p>
	    <p>tivihē paccakkhāṇē paṇṇattē taṁ0 maṇasā vēgē paccakkhāti vayasā vēgē paccakkhāti kāyasā vēgē paccakkhāti-pāvāṇaṁ kammāṇaṁ akaraṇayāē, ēvaṁ jahā garahā tahā paccakkhāṇēvi dō ālāvagā bhā0.</p>
	  </div>
	  <div type="section" n="136">
	    <p>taō rukkhā paṇṇattā taṁ jahā — pattōvagē pupphōvagē phalōvagē, ēvāmēva taō purisajātā paṇṇattā taṁ jahā — pattōvārukkhasamāṇē pupphōvārukkhasamāṇē phalōvārukkhasamāṇē.</p>
	    <p>taō purisajjāyā paṇṇattā taṁ jahā — nāmapurisē ṭhavaṇapurisē davvapurisē, taō purisajjāyā paṇṇattā taṁ jahānāṇapurisē daṁsaṇapurisē carittapurisē, taō purisajjāyā paṇṇattā taṁ jahā — vēdapurisē cindhapurisē abhilāvapurisē.</p>
	    <p>tivihā purisā paṇṇattā taṁ jahā — uttamapurisā majjhimapurisā jahaṇṇaparisā, uttamapurisā tivihā paṇṇattā taṁ jahā — dhammapurisā bhōgapurisā kammapurisā, dhammapurisā arahantā bhōgapurisā cakkavaṭṭī kammapurisā vāsudēvā. majjhimapurisā tivihā paṇṇattā taṁ jahā — uggā bhōgā rāiṇṇā, jahaṇṇapurisā tivihā paṁ0 taṁ jahā — dāsā bhayagā bhāillāgā.</p>
	  </div>
	  <div type="section" n="137">
	    <p>tivihā macchā paṇṇattā taṁ jahā — aṇḍayā pōyayā saṁmucchimā, aṇḍayā macchā tivihā paṇṇattā taṁ0- itthī purisā napuṁsagā, pōtayā macchā tivihā paṇṇattā taṁ jahā — itthī purisā napuṁsagā.</p>
	    <p>tivihā pakkhī paṇṇattā taṁ jahā — aṇḍayā pōyayā saṁmucchimā, aṇḍayā pakkhī tivihā paṇṇattā taṁ jahā — itthī purisā napuṁsagā, pōyayā pakkhī tivihā paṇṇattā taṁ jahā — itthī purisā napuṁsagā ēvamētēṇaṁ abhilāvēṇaṁ uraparisappā vi bhāṇiyavvā, bhujaparisappā vi bhāṇiyavvā.</p>
	  </div>
	  <div type="section" n="138">
	    <p>ēvaṁ cēva tivihāō itthīō paṇṇattāō taṁ0- tirikkhajōṇitthīō maṇussitthīō dēvitthīō. tirikkhajōṇīō itthīō tivihāō paṇṇattāō taṁ jahā — jalacarīō thalacarīō khahacarīō maṇussitthīō tivihāō paṇṇattāō taṁ jahā — kammabhūmiyāō akammabhūmiyāō antaradīvigāō.</p>
	    <p>tivihā purisā paṇṇattā taṁ jahā — tirikkhajōṇiyapurisā maṇussapurisā dēvapurisā. tirikkhajōṇiyapurisā tivihā paṇṇattā taṁ jahā — jalacarā thalacarā khahacarā. maṇussapurisā tivihā paṇṇattā taṁ jahā — kammabhūmiyā akammabhūmiyā antaradīvagā. tivihā napuṁsagā paṇṇattā taṁ jahā — nēraïyanapuṁsagā tirikkhajōṇiyanapusaṅgā maṇussanapuṁsagā. tirikkhajōṇiyanapusaṅgā tivihā paṇṇattā taṁ jahā — jalayarā thalayarā khahayarā, maṇussa-napuṁsagā tividhā paṇṇattā taṁ jahā — kammabhūmigā akammabhūmigā antaradīvagā.</p>
	  </div>
	  <div type="section" n="139">
	    <p>tivihā tirikkhajōṇiyā paṇṇattā taṁ jahā — itthī purisā napuṁsagā.</p>
	  </div>
	  <div type="section" n="140">
	    <p>nēraïyāṇaṁ taō lēsāō paṇṇattāō taṁ0- kaṇhalēsā nīlalēsā kāulēsā.</p>
	    <p>asurakumārāṇaṁ taō lēsāō saṅkiliṭṭhāō paṇṇattāō taṁ jahā — kaṇhalēsā nīlalēsā kāulēsā, ēvaṁ jāva thaṇiyakumārāṇaṁ, ēvaṁ- puḍhavikāiyāṇaṁ āu-vaṇassatikāiyāṇavi, tēukāiyāṇaṁ vāukāiyāṇaṁ bendiyāṇaṁ tendiyāṇaṁ caürindiyāṇaṁvi taō lēssā jahā nēraïyāṇaṁ.</p>
	    <p>pañcidiyatirikkhajōṇiyāṇaṁ taō lēsāō saṅkiliṭṭhāō paṇṇattāō taṁ jahā — kaṇhalēsā nīlalēsā kāulēsā, pañcidiyatirakkhajōṇiyāṇaṁ taō lēsāō asaṅkiliṭṭhāō paṇṇattāō taṁ jahā tēulēsā pamhalēsā sukkalēsā, ēvaṁ maṇussāṇaṁ vi. jahā — kaṇhalēsā nīlalēsā kāulēsā [maṇussāṇaṁ taō lēsāō asaṅkili-ṭṭhāō paṇṇattāō taṁ0 jahā — vāṇamantarāṇaṁ jahā asurakumārāṇaṁ.</p>
	    <p>vēmāṇiyāṇaṁ taō lēssāō paṇṇattāō taṁ0- tēulēsā pamhalēsā sukkalēsā.</p>
	  </div>
	  <div type="section" n="141">
	    <p>tihiṁ ṭhāṇēhiṁ tārāruvē calejjā taṁ jahā — vikuvvamāṇē vā pariyārēmāṇē vā ṭhāṇāō vā ṭhāṇaṁ saṅkamamāṇē tārārūvē calejjā, tihiṁ ṭhāṇēhiṁ dēvē vijjuyāraṁ karejjā taṁ jahā — vikuvvamāṇē vā pariyārēmāṇē vā tahārūvassa samaṇassa vā māhaṇassa vā iḍḍhiṁ jutiṁ jasaṁ balaṁ vīriyaṁ purisakkāra-parakkamaṁ uvadaṁsēmāṇē-dēvē vijjuyāra karejjā.</p>
	    <p>tihiṁ ṭhāṇēhiṁ dēvē thaṇiya-saddaṁ karejjā taṁ jahā — vikuvvamāṇē vā, ēvaṁ jahā vijjutārē tahēva thaṇiyasaddampi.</p>
	  </div>
	  <div type="section" n="142">
	    <p>tihiṁ ṭhāṇēhiṁ lōgandhayārē siyā taṁ jahā — arahantēhiṁ vocchijjamāṇēhiṁ arahantapaṇṇattē dhammē vocchijjamāṇē puvvagatē vocchijjamāṇē, tihiṁ ṭhāṇēhiṁ lōgujjōtē siyā taṁ jahā — arahantēhiṁ jāyamāṇēhiṁ arahantēhiṁ pavvayamāṇēhiṁ arahantāṇaṁ nāṇuppāyamahimāsu.</p>
	    <p>tihiṁ ṭhāṇēhiṁ dēvandhakārē siyā taṁ jahā — arahantēhiṁ vocchijjamāṇēhiṁ arahantapannattē dhammē vocchijjamāṇē puvvagatē vocchijjamāṇē, tihiṁ ṭhāṇēhiṁ dēvujjōtē siyā taṁ jahā — arahantēhiṁ jāyamāṇēhiṁ arahantēhiṁ pavvayamāṇēhiṁ arahantāṇaṁ nāṇuppāyamahimāsu.</p>
	    <p>tihiṁ ṭhāṇēhiṁ dēvasaṇṇivāē siyā taṁ jahā — arahantēhiṁ jāyamāṇēhiṁ arahantēhiṁ pavvayamāṇēhiṁ arahantāṇaṁ nāṇuppāyamahimāsu ēvaṁ dēvukkaliyā, dēvakahakahaē.</p>
	    <p>tihiṁ ṭhāṇēhiṁ dēvindā māṇusaṁ lōgaṁ havvamāgacchanti taṁ jahā — arahantēhiṁ jāyamāṇēhiṁ arahantēhiṁ pavvayamāṇēhiṁ arahantāṇaṁ nāṇuppāyamahimāsu, ēvaṁ- sāmāṇiyā, tāyattīsagā, lōgapālā dēvā aggamahisīō dēvīō, parisōvavaṇṇagā dēvā, aṇiyāhivaī dēvā, āyarakkhā dēvā, māṇusaṁ lōgaṁ havvamagacchanti.</p>
	    <p>tihiṁ ṭhāṇēhiṁ dēva abbhuṭṭhijjā taṁ jahā — arahantēhiṁ jāyamāṇēhiṁ jāva taṁ cē va | ēvaṁ āsaṇāiṁ calejjā, sīhaṇāyaṁ karejjā, cēlukkhēvaṁ karejjā, tihiṁ ṭhāṇēhiṁ dēvāṇaṁ cēiyarukkhā calejjā taṁ jahā — arahantēhiṁ jāyamāṇēhiṁ [arahantēhiṁ pavvayamāṇēhiṁ arahantāṇaṁ nāṇuppāyamahimāsuṁ].</p>
	    <p>tihiṁ ṭhāṇēhiṁ lōgantiyā dēvā māṇusaṁ lōgaṁ havvamāgacchejjā taṁ jahā — arahantēhiṁ jāyamāṇēhiṁ arahantēhiṁ pavvayamāṇēhiṁ arahantāṇaṁ nāṇuppāyamahimāsu.</p>
	  </div>
	  <div type="section" n="143">
	    <p>tiṇhaṁ duppaḍiyāraṁ samaṇāusō! taṁ jahā — ammapiuṇō bhaṭṭissa dhammāyariyassa, sampātō'vi ya ṇaṁ kēi purisē ammāpiyaraṁ sayapāgasahassapāgēhiṁ tēllēhiṁ abbhaṅgettā surabhiṇā gandhaṭṭaēṇaṁ uvvaṭṭittā tihiṁ udagēhiṁ majjāvettā savvālaṅkāravibhūsiyaṁ karettā maṇuṇṇaṁ thālīpāgasuddhaṁ aṭṭhārasavañjaṇāulaṁ bhōyaṇaṁ bhōyāvettā jāvajjīvaṁ piṭṭhivaḍēṁsiyāē parivahejjā, tēṇāvi tassa ammāpiussa duppaḍiyāraṁ bhavaï, ahē ṇaṁ sē taṁ ammāpiyaraṁ kēvalipaṇṇattē dhammē āghavaïttā paṇṇavaïttā parūvaïttā ṭhāvitā bhavati, tēṇāmēva tassa ammāpiussa suppaḍiyāraṁ bhavati samaṇāusō, kēi mahaccē dariddaṁ samukkasejjā, taē ṇaṁ sē dariddē samukkiṭṭhē samāṇē pacchā puraṁ ca ṇaṁ viulabhōgasamitisamaṇṇāgatē yāvi viharejjā, taē ṇaṁ sē mahaccē aṇṇayā kayāi dariddīhūē samāṇē tassa dariddassa antiē havvamāgacchejjā, taē ṇaṁ sē dariddē tassa bhaṭṭissa savvassamavi dalayamāṇē tēṇāvi tassa duppaḍiyāraṁ bhavati, ahē ṇaṁ sē taṁ bhaṭṭiṁ kēvalipaṇṇattē dhammē āghavaïttā paṇṇavaïttā parūvaïttā ṭhāvaïtā bhavati, tēṇāmēva tassa bhaṭṭissa suppaḍiyāraṁ bhavati samaṇāusō.</p>
	    <p>kēti kahārūvassa samaṇassa vā māhaṇassa vā antiē ēgamavi āriyaṁ dhammiyaṁ suvayaṇaṁ soccā nisamma kālamāsē kālaṁ kiccā aṇṇayarēsu dēvalōēsu dēvattāē uvavaṇṇē, taē ṇaṁ sē dēvē taṁ dhammāyariyaṁ dubbhikkhāō vā dēsāō subhikkhaṁ dēsaṁ sāharejjā, kantārāō vā ṇikkantāraṁ karejjā, dīhakāliēṇaṁ vā rōgāntakēṇaṁ abhibhūtaṁ samāṇaṁ vimōejjā tēṇāviṁ tassa dhammāyariyassa duppaḍiyāraṁ bhavati, ahē ṇaṁ sē taṁ dhammāyariyaṁ kēvalipaṇṇattāō dhammāō bhaṭṭaṁ samāṇaṁ bhujjōvi kēvalipaṇṇattē dhammē āghavaïttā paṇṇavaïttā parūvaïttā ṭhāvaïtā bhavati, tēṇāmēva tassa dhammāyariyassa supapḍiyāraṁ bhavati samaṇāusō.</p>
	  </div>
	  <div type="section" n="144">
	    <p>tihiṁ ṭhāṇēhiṁ sampaṇṇē aṇagārē aṇādīyaṁ aṇavadaggaṁ dīhamaddhaṁ cāurantaṁ saṁsārakantāraṁ vīīvaejjā, taṁ jahā — anidāṇayāē diṭṭhisampannayāē jōgavāhiyāē.</p>
	  </div>
	  <div type="section" n="145">
	    <p>tivihā ōsappiṇī paṇṇattā taṁ jahā — ukkōsā majjhimā jahaṇṇā, ēvaṁ chappi samāō bhāṇiyavvāō jāva dūsama-dūsamā.</p>
	    <p>tivihā ussappiṇī paṇṇattā taṁ jahā — ukkōsā majjhimā jahaṇṇā ēvaṁ chappi samāō bhāṇi0 jāva susama-susamā.</p>
	  </div>
	  <div type="section" n="146">
	    <p>tihiṁ ṭhāṇēhiṁ acchiṇṇē poggalē calejjā taṁ jahā — āhārijjamāṇē vā poggalē calejjā vikuvvamāṇē vā poggalē calejjā ṭhāṇāō vā ṭhāṇaṁ saṅkāmijjamāṇē poggalē calejjā.</p>
	    <p>tivihē uvadhī paṇṇattē taṁ jahā — kammōvahī sarīrōvahī bāhirabhaṇḍamattōvahī, ēvaṁ asurakumārāṇaṁ bhāṇiyavvaṁ, ēvaṁ-ēgindiyanēraïyavajjaṁ jāva vēmāṇiyāṇaṁ. ahavā —tivihē uvadhī paṇṇattē taṁ jahā — sacittē, acittē mīsaē, ēvaṁ nēraïyāṇaṁ nirantaraṁ jāva vēmāṇiyāṇaṁ.</p>
	    <p>tivihē pariggahē paṇṇattē taṁ jahā — kammapariggahē sarīrapariggahē bāhirabhaṇḍamatta pariggahē, ēvaṁ- asurakumārāṇaṁ ēvaṁ- ēgindiyanēraïyavajjaṁ jāva vēmāṇiyāṇaṁ. ahavā —tivihē pariggahē paṇṇattē taṁ jahā — sacittē acittē mīsaē ēvaṁ nēraïyāṇaṁ nirantaraṁ jāva vēmāṇiyāṇaṁ.</p>
	  </div>
	  <div type="section" n="147">
	    <p>tivihē paṇihāṇē paṇṇattē jaṁ jahā — maṇapaṇihāṇē vayapaṇihāṇē kāyapaṇihāṇē ēvaṁ-pañcidiyāṇaṁ jāva vēmāṇiyāṇaṁ, tivihē suppaṇihāṇē paṇṇattē taṁ jahā — maṇasuppaṇihāṇē vayasuppaṇihāṇē kāyasuppaṇihāṇē, sañjayamaṇussāṇaṁ tivihē suppaṇihāṇē paṇṇattē taṁ jahā — maṇasuppaṇihāṇē vayasuppaṇihāṇē kāyasuppaṇihāṇē, tivihē duppaṇihāṇē paṇṇattē taṁ jahā — maṇaduppaṇihāṇē vayaduppaṇihāṇē kāyaduppaṇihāṇē ēvaṁ-pañcidiṁyāṇaṁ jāva vēmāṇiyāṇaṁ.</p>
	  </div>
	  <div type="section" n="148">
	    <p>tivihā jōṇī pa0 taṁ0- sītā usiṇā sīōsiṇā ēvaṁ ēgindiyāṇaṁ vigalindiyāṇaṁ tēukāiyavajjāṇaṁ saṁmucchimapañcidiyatirikkhajōṇiyāṇaṁ saṁmucchimamaṇussāṇaṁ ya.</p>
	    <p>tivihā jōṇī paṇṇattā taṁ jahā — sacittā acittā mīsiyā ēvaṁ- ēgindiyāṇaṁ vigalindiyāṇaṁ saṁmucchimapañcidiyatirikkha jōṇiyāṇaṁ saṁmucchimamaṇussāṇaṁ ya.</p>
	    <p>tivihā jōṇī paṇṇattā taṁ jahā — saṁvuḍā viyaḍā saṁvuḍaviyaḍā.</p>
	    <p>tivihā jōṇī pannatā taṁ jahā — kummuṇṇayā saṅkhāvattā vaṁsīvattiyā, kummuṇṇayā ṇaṁ jōṇī uttamapurisāmāūṇaṁ, kummuṇṇayātē ṇaṁ jōṇiē tivihā uttamapurisā gabbhaṁ vakkamanti taṁ jahā — arahantā cakkavaṭṭī baladēvavāsudēvā, saṅkhāvattā ṇaṁ jōṇī itthīrayaṇassa, saṅkhāvattāē ṇaṁ jōṇīē bahavē jīvā ya poggalā ya vakkamanti viukkamanti cayanti uvavajjanti nō cēva ṇaṁ nipphajjanti vaṁsīvattitā ṇaṁ jōṇī pihajjaṇassa, vaṁsīvattitāē ṇaṁ jōṇiē bahavē pihajjaṇā gabbhaṁ vakkaṁmati.</p>
	  </div>
	  <div type="section" n="149">
	    <p>tivihā taṇavaṇassaïkāiyā paṇṇattā taṁ jahā — saṅkhejjajīvikā asaṅkhejjajīvikā anantajīvikā.</p>
	  </div>
	  <div type="section" n="150">
	    <p>jambuddīvē dīvē bhārahē vāsē taō titthā paṇṇattā taṁ jahā — māgahē varadāmē pabhāsē, ēvaṁ-ēravaēvi, jambuddīvē dīvē mahāvidēhē vāsē ēgamēgē cakkavaṭṭivijayē taō titthā paṇṇattā taṁ jahā — māgahē varadāmē pabhāsē, ēvaṁ- ghāyaïsaṇḍē dīvē puratthimaddhēvi paccatthimaddhēvi pukkharavaradīvaddhē-puratthimaddhēvi paccatthimaddhēvi.</p>
	  </div>
	  <div type="section" n="151">
	    <p>jambuddīvē dīvē bharahēravaēsu vāsēsu tītāē ussappiṇīē susamāē samāē tiṇṇi sāgarō vamakōḍākōḍīō kālē hotthā ēvaṁ ōsappiṇīē navaraṁ pannattē, āgamissātē ussīppaṇīē bhavissati, ēvaṁ-ghāyaïsaṇḍē puratthimaddhē paccatthimaddhē vi, ēvaṁ-pukkharavaradīvaddhē puratthimaddhē paccatthimaddhēvi kālō bhāṇiyavvō.</p>
	    <p>jambuddīvē dīvē bharahēravaēsu vāsēsu tītāē ussappiṇīē susamasusamāē samāē maṇuyā tiṇṇi gāuyāiṁ uḍḍhaṁ uccattēṇaṁ hotthā, tiṇṇi paliōvamāiṁ paramāuṁ pālaïtthā, ēvaṁ-imīsē ōsappiṇīē āgamissāē ussappiṇīē, jambuddīvē dīvē dēvakuruuttarakurāsu maṇuyā tiṇṇi gāuāiṁ uḍḍhaṁ uccattēṇaṁ paṇṇattā, tiṇṇi paliōvamāiṁ paramāuṁ pālayanti, ēvaṁ jāva pukkharavaradīvaddhapaccatthimaddhē.</p>
	    <p>jambuddīvē dīvē bharahēravaēsu vāsēsu ēgamēgāē ōsappiṇi-ussappiṇīē taō vaṁsāō uppajjiṁsu vā uppajjanti vā uppajjissanti vā taṁ jahā — arahantavaṁsē cakkavaṭṭivaṁsē dasāravaṁsē, ēvaṁ jāva pukkharavaradīvaddhapaccatthimaddhē.</p>
	    <p>jambuddīvē dīvē bharahēravaēsu vāsēsu ēgamēgāē ōsappiṇī-ussappiṇīē taō uttamapurisā uppajjiṁsu vā uppajjanti vā uppajjissanti vā taṁ jahā — arahantā cakkavaṭṭī baladēva-vāsudēvā, ēvaṁ jāva pukkharavaradīvaddhapaccatthimaddhē, taō āhāuyaṁ pālayanti taṁ jahā — arahantā cakkavaṭṭī baladēvavāsudēvā, taō majjhimamāuyaṁ pālayanti taṁ jahā — arahantā cakkavaṭṭī baladēvavāsudēvā.</p>
	  </div>
	  <div type="section" n="152">
	    <p>bāyaratēukāiyāṇaṁ ukkōsēṇaṁ tiṇṇi rāindiyāiṁ ṭhitī paṇṇattā. bāyaravāukāiyāṇaṁ ukkōsēṇaṁ tiṇṇi vāsasahassāiṁ ṭhiti paṇṇattā.</p>
	  </div>
	  <div type="section" n="153">
	    <p>aha bhantē sālīṇaṁ vīhīṇaṁ gōdhūmāṇaṁ javāṇaṁ javajavāṇaṁ- ētēsi ṇaṁ dhaṇṇāṇaṁ koṭṭhāuttāṇaṁ pallāuttāṇaṁ mañcāuttāṇaṁ mālāuttāṇaṁ ōlittāṇaṁ littāṇaṁ lañchiyāṇaṁ muddiyāṇaṁ pihitāṇaṁ kēvaïyaṁ kālaṁ jōṇī sañciṭṭhati? jahaṇṇēṇaṁ antōmuhuttaṁ ukkōsēṇaṁ tiṇṇi saṁvaccharāiṁ, tēṇa paraṁ jōṇī pamilāyati, tēṇa puraṁ jōṇī paviddhaṁsati, tēṇa paraṁ jōṇī viddhaṁsati, tēṇa paraṁ bīē abīē bhavati, tēṇa paraṁ jōṇīvocchēdē paṇṇattē.</p>
	  </div>
	  <div type="section" n="154">
	    <p>doccāē ṇaṁ sakkarappabhāē puḍhavīē nēraïyāṇaṁ ukkōsēṇaṁ tiṇṇi sāgarōvamāiṁ ṭhitī paṇṇattā, taccāē ṇaṁ vāluyappamāē puḍhavīē jahaṇṇēṇaṁ nēraïyāṇaṁ tiṇṇi sāgarōvamāiṁ ṭhitī paṇṇattā.</p>
	  </div>
	  <div type="section" n="155">
	    <p>pañcamāē ṇaṁ dhūmappabhāē puḍhavīē tiṇṇi nirayāvāsasayasahassā paṇṇattā, tisu ṇaṁ puḍhavīsu nēraïyāṇaṁ usiṇavēyaṇā paṇṇattā taṁ jahā — paḍhamāē doccāē taccāē tisu ṇaṁ puḍhavīsu nēraïyā usiṇavēyaṇaṁ paccaṇubhavamāṇā viharanti taṁ jahā — paḍhamāē doccāē taccāē.</p>
	  </div>
	  <div type="section" n="156">
	    <p>taō lōgē samā sapakkhiṁ sapaḍidisiṁ paṇṇattā taṁ jahā — appaïṭṭhāṇē naraē jambuddīvē dīvē savvaṭṭhisiddhē mahā vimāṇē, taō lōgē samā sapakkhiṁ sapaḍidisiṁ paṇṇattā taṁ jahā — sīmantaē ṇaṁ naraē samayakkhettē īsīpabbhārā puḍhavī.</p>
	  </div>
	  <div type="section" n="157">
	    <p>taō samuddā pagaīē udagarasēṇaṁ paṇṇattā taṁ jahā — kālōdē pukkharōdē sayambhuramaṇē, taō samuddā bahumacchakacchabhāiṇṇā paṇṇattā taṁ jahā — lavaṇē kālōdē sayambhuramaṇē.</p>
	  </div>
	  <div type="section" n="158">
	    <p>taō lōgē nissīlā nivvatā nigguṇā nimmērā nippaccakkhāṇapōsahōvavāsā kālamāsē kālaṁ kiccā ahēsattamāē puḍhavīē appatiṭṭhāṇē naraē nēraïyattāē uvavvajjanti, taṁ jahā — rāyāṇō maṇḍalīyā jē ya mahārambhā kōḍubī, taō lōē susīlā suvvayā sagguṇā samērā sapaccakkhāṇapōsahōvavāsā kālamāsē kālaṁ kiccā savvaṭṭhasiddhē vimāṇē dēvattāē uvavattārō bhavanti taṁ jahā — rāyāṇō paricattakāmabhōgā sēṇāvatī pasatthārō.</p>
	  </div>
	  <div type="section" n="159">
	    <p>bambhalōga-lantaēsu ṇaṁ kappēsu vimāṇā tivaṇṇā paṇṇattā taṁ jahā — kiṇhā nīlā lōhiyā, āṇayapāṇayāraṇaccutēsu ṇaṁ kappēsu dēvāṇaṁ bhavadhāraṇijjasarīragā ukkōsēṇaṁ tiṇṇi rayaṇīō uḍḍhaṁ uccatēṇaṁ paṇṇattā.</p>
	  </div>
	  <div type="section" n="160">
	    <p>taō pannattīō kālēṇaṁ ahijjanti taṁ jahā — candapannattī sūrapannattī dīvasāgarapannattī.</p>
	  </div>
	</div><!-- uddēsō 1 !-->
	<div type="uddēsō" n="2">
	  <div type="section" n="161">
	    <p>tivihē lōgē paṇṇattē taṁ jahā — nāmalōgē ṭhavaṇalōgē davvalōgē, tivihē lōgē paṇṇattē taṁ jahā — nāṇalōgē daṁsaṇalōga carittalōgē, tivihē lōgē paṇṇattē taṁ jahā — uḍḍhalōgē ahōlōgē tiriyalōgē.</p>
	  </div>
	  <div type="section" n="162">
	    <p>camarassa ṇaṁ asurindassa asurakumāraraṇṇō taō parisāō paṇṇattāō taṁ jahā — samitā caṇḍā jāyā, abbhintaritā samitā majjhimitā caṇḍā bāhiritā jāyā, camarassa ṇaṁ asurindassa asurakumāraraṇṇō sāmāṇitāṇaṁ dēvāṇaṁ taō parisāō paṇṇattāō taṁ jahā — samitā jahēva camarassa, ēvaṁ- tāvattīsagāṇavi lōgapālāṇaṁ- tumbā tuḍiyā pavvā, ēvaṁ- aggamahisīṇavi, balissavi ēvaṁ cēva, jāva aggamahisīṇaṁ.</p>
	    <p>dharaṇassa ya sāmāṇiya-tāyattīsagāṇaṁ ca samitā caṇḍā jātā, lōgapālāṇaṁ aggamahisīṇaṁ-īsā tuḍiyā daḍharahā jahā dharaṇassa tahā sēsāṇaṁ bhavaṇavāsīṇaṁ,  kālassa ṇaṁ pisāindassa pisāyaraṇṇō taō parisāō paṇṇattāō taṁ jahā — īsā tuḍiyā daḍharahā ēvaṁ- sāmāṇiyā-aggamahisīṇaṁ, ēvaṁ jāva gīyaratigīyajasāṇaṁ, candassa ṇaṁ jōtisindassa jōtisaraṇṇō taō parisāō paṇṇattāō taṁ jahā — tumbā tuḍiyā pavvā ēvaṁ- sāmāṇiya aggamahisīṇaṁ, ēvaṁ- sūrassavi.</p>
	    <p>sakkassa ṇaṁ dēvindassa dēvaraṇṇō taō parisāō paṇṇattāō taṁ jahā — samitā caṇḍā jāyā, ēvaṁ jahā camarassa jāva aggamahisīṇaṁ, ēvaṁ jāva accutassa lōgapālāṇaṁ.</p>
	  </div>
	  <div type="section" n="163">
	    <p>taō jāmā paṇṇattā taṁ jahā — paḍhamē jāmē majjhimē jāmē pacchimē jāmē, tihiṁ jāmēhiṁ āyā kēvalipaṇṇattaṁ dhammē labhejja savaṇayāē taṁ jahā — paḍhamē jāmē majjhimē jāmē pacchimē jāmē. ēvaṁ jāva kēvalanāṇaṁ uppāḍejjā taṁ jahā — paḍhamē jāmē majjhimē jāmē pacchimē jāmē.</p>
	    <p>taō vayā paṇṇattā taṁ jahā — paḍhamē vaē majjhimē vaē pacchimē vaē, tihiṁ vaēhiṁ āyā kēvalipannattaṁ dhammaṁ labhejja savaṇayāē taṁ jahā — paḍhamē vaē majjhimē vaē pacchimē vaē, ēsō cēva gamō nēyavvō, jāva kēvalanāṇanti.</p>
	  </div>
	  <div type="section" n="164">
	    <p>tivihā bōdhī paṇṇattā taṁ jahā — nāṇabōdhī daṁsaṇabōdhī carittabōdhī, tivihā buddhā paṇṇattā taṁ jahā — nāṇabuddhā daṁsaṇabuddhā carittabuddhā, ēvaṁ mōhē, ēvaṁ mūḍhā.</p>
	  </div>
	  <div type="section" n="165">
	    <p>tivihā pavvajjā paṇṇattā taṁ0- ihalōgapaḍibaddhā paralōgapaḍibaddhā duhatō paḍibaddhā, tivihā pavvajjā pannattā taṁ jahā — puratōpaḍibaddhā maggatōpaḍibaddhā duhaō paḍibaddhā, tivihā pavvajjā paṇṇattā taṁ jahā — tuyāvaïttā puyāvaïttā buāvaïttā, tivihā pavvajjā pannattā taṁ jahā — ōvātapavvajjā akkhātapavvajjā saṅgārapavvajjā.</p>
	  </div>
	  <div type="section" n="166">
	    <p>taō niyaṇṭhā nōsaṇṇōvaüttā pa0 taṁ0 jahā — pulāē niyaṇṭhē siṇāē, taō niyaṇṭhā saṇṇa-nōsaṇṇōvaüttā pannattā taṁ jahā baüsē paḍisēvaṇā kusīlē kasāyakusīlē.</p>
	  </div>
	  <div type="section" n="167">
	    <p>taō sēhabhūmīō pannattāō taṁ jahā — ukkōsā majjhimā jahaṇṇā, ukkōsā chammāsā majjhimā caümāsā jahaṇṇā sattarāindiyā.</p>
	    <p>taō thērabhūmīō pannattāō taṁ jahā — jātithērē suyathērē pariyāyathērē, saṭṭhivāsajāē samaṇē nigganthē jātithērē, ṭhāṇasamavāyadharē ṇaṁ samaṇē nigganthē suyathērē, vīsavāsapariyāē ṇaṁ samaṇē nigganthē pariyāyathērē.</p>
	  </div>
	  <div type="section" n="168">
	    <p>taō purisajāyā pannattā taṁ jahā — sumaṇē dummaṇē nōsumaṇē-nōdummaṇē, taō purisajāyā pannattā taṁ jahā — gantā nāmēgē sumaṇē bhavati, gantā nāmēgē dummaṇē bhavanti, gantā nāmēgē nōsamaṇē-nōdummaṇē bhavanti, taō purisajāyā pannattā taṁ jahā — jāmītēgē sumaṇē bhavati, jāmītēgē dummaṇē bhavati jāmītēga nōsumaṇē-nōdummaṇē bhavati, taō purisajāyā pannattā taṁ jahā — jāissāmītēgē sumaṇē bhavati, jāissāmītēgē dummaṇē bhavati, jāissāmītēgē nōsumaṇē-nōdummaṇē bhavati.</p>
	    <p>taō purisajāyā paṇṇattā taṁ jahā — agantā ṇāmēgē sumaṇē bhavati, agantā ṇāmēgē dummaṇē bhavati, agantā ṇāmēgē nōsumaṇa-nōdummaṇē bhavanti.</p>
	    <p>taō purisajāyā pannattā taṁ jahā — na jāmi ēgē sumaṇē bhavati, na jāmi ēgē dummaṇē bhavati, na jāmi ēgē nōsumaṇē nōdummaṇē bhavati. taō purisajāyā pannattā taṁ jahā — na jāissāmi ēgē sumaṇē bhavati na jāissāmi ēgē dummaṇē bhavati na jāissāsi ēgē nōsumaṇē-nōdummaṇē bhavati.</p>
	    <p>ēvaṁ āgantā nāmēgē sumaṇē bhavati, ēmitēgē sumaṇē-3, ēssāmīti ēgē sumaṇē bhavati-3, ēvaṁ ēēṇaṁ abhilāvēṇaṁ-</p>
	  </div>
	  <div type="section" n="169">
	    <lg n="169">
	      <l>gantā ya agantā ya āgantā khalu tahā aṇāgatā</l>
	      <l>ciṭṭhittamaciṭṭhittā nisitittā cēva nō cēva</l>
	    </lg>
	  </div>
	  <div type="section" n="170">
	    <lg n="170">
	      <l>hantā ya ahantā ya chindittā khalu tahā achindittā</l>
	      <l>būtittā abūtittā bhāsittā cēva nō cēva</l>
	    </lg>
	  </div>
	  <div type="section" n="171">
	    <lg n="171">
	      <l>daccā ya adaccā ya bhuñjittā khalu tahā abhuñjittā</l>
	      <l>lambhittā alambhittā piittā cēva nō cēva</l>
	    </lg>
	  </div>
	  <div type="section" n="172">
	    <lg n="172">
	      <l>sutittā asutittā jujjhittā khalu tahā ajujjhittā</l>
	      <l>jatittā ajayitā ya parājiṇittā cēva nō cēva</l>
	    </lg>
	  </div>
	  <div type="section" n="173">
	    <lg n="173">
	      <l>saddā rūvā gandhā rasā ya phāsā tahēva ṭhāṇā ya</l>
	      <l>nissīlassa garahitā pasatthā puṇa sīlavantassa</l>
	    </lg>
	    <p>ēvamikkekkē tinni u tinni u ālāvagā bhāṇiyavvā, saddaṁ suṇettā nāmēgē sumaṇē bhavati-3, ēvaṁ suṇēmīti-3, suṇissāmīti-3, ēvaṁ asuṇettā nāmēgē sumaṇē bhavati-3, na suṇēmīti-3, na suṇissāmīti-3, ēvaṁ rūvāiṁ gandhāiṁ rasāiṁ phāsāiṁ, ekkekkē cha cha ālāvagā bhāṇiyavvā- 127- ālāvagā bhavanti.</p>
	  </div>
	  <div type="section" n="174">
	    <p>taō ṭhāṇā nisīlassa nivvayassa nigguṇassa nimmērassa nippaccakkhāṇapōsahōva-vāsassa garahitā bhavanti taṁ jahā — assiṁ lōgē garahitē bhavati uvavātē garahitē bhavati āyāti garahitā bhavati taō ṭhāṇā susīlassa suvvayassa saguṇassa sumērassa sapaccakkhāṇapōsahōvavāsassa pasatthā bhavanta taṁ jahā — assiṁ lōgē pasatthē bhavati uvavāē pasatthē bhavati ājātī pasatthā bhavati.</p>
	  </div>
	  <div type="section" n="175">
	    <p>tividhā saṁsārasamāvaṇṇagā jīvā pannattā taṁ jahā — itthī purisā napuṁsagā, tivihā savvajīvā pannattā taṁ jahā — sammaddiṭṭhī micchāddiṭṭhī sammāmicchaddiṭṭhī, ahavā — tivihā savvajīvā pannattā taṁ jahā — pajjattagā apajjattagā nōpajjattagā-nō'pajjattagā. ēvaṁ- sammaddiṭṭhi-pajjataga-parittā-suhuma-sanni-bhaviyā ya.</p>
	  </div>
	  <div type="section" n="176">
	    <p>tividhā lōgaṭhitī pannattā taṁ jahā — āgāsapaïṭṭhiē vātē vātapaïṭṭhiē udahī uidahīpaïṭṭhiyā puḍhavī, taō disāō pannattāō taṁ jahā — uḍḍhā ahā tiriyā, tihiṁ disāhiṁ jīvāṇaṁ gatī pavattati- uḍḍhāē ahāē tiriyāē, tihiṁ disāhiṁ jīvāṇa-āgatī vakkatī āhārē vuḍḍhī nivuḍḍhī gatipariyāē samugdhātē kālasañjōgē daṁsaṇābhigamē jīvābhigamē paṇṇattē taṁ jahā — uḍḍhāē ahāē tiriyāē tihiṁ disāhiṁ jīvāṇaṁ ajīvābhigasē paṇṇattē taṁ jahā — uḍḍhāē ahē tiriyāē ēvaṁ-pañcindiyatirikkhajōṇiyāṇaṁ ēvaṁ-maṇussāṇavi.</p>
	  </div>
	  <div type="section" n="177">
	    <p>tivihā tasā pannattā taṁ jahā — tēukāiyā vāukāiyā urālātasā pāṇā, tivihā thāvarā pannattā taṁ jahā — puḍhavikāiyā āukāiyā vaṇassaïkāiyā.</p>
	  </div>
	  <div type="section" n="178">
	    <p>taō acchejjā pannattā taṁ jahā — samaē padēsē paramāṇū, ēvaṁ abhejjā, aḍajjhā, agijjhā, aṇaḍḍhā, amajjhā, apaēsā, taō avibhāimā pannattā taṁ jahā — samaē padēsē paramāṇū.</p>
	  </div>
	  <div type="section" n="179">
	    <p>ajjōti samaṇē bhagavaṁ mahāvīrē gōtamādī samaṇē nigganthē āmantettā ēvaṁ vayāsī — kimbhayā-pāṇā? samaṇāusō!, gōtamādī samaṇā nigganthā samaṇaṁ bhagavaṁ mahāvīraṁ uvasaṅkamanti uvasaṅkamittā vandanti namaṁsanti vandittā namaṁsittā ēvaṁ vayāsī —  nō khalu vayaṁ dēvāṇuppiyā! ēyamaṭṭhaṁ jāṇāmō vā pāsāmō vā, taṁ jadi ṇaṁ dēvāṇuppiyā ēyamaṭṭhaṁ nō gilāyanti parikahittaē tamicchāmō ṇaṁ dēvāṇuppiyāṇaṁ antiē ēyamaṭṭhaṁ jāṇittaē, ajjōti samaṇē bhagavaṁ mahāvīrē gōtamādī samaṇē nigganthē āmantettā ēvaṁ vayāsī — dukkhabhayā pāṇā samaṇāusō! sē ṇaṁ bhantē! dukkhē kēṇa kaḍē? jīvēṇaṁ kaḍē, pamādēṇaṁ| sē ṇaṁ bhantē! dukkhē kahaṁ vēijjati? appamāēṇaṁ.</p>
	  </div>
	  <div type="section" n="180">
	    <p>annaütthiyā ṇaṁ bhantē! ēvaṁ āikkhanti ēvaṁ bhāsanti ēvaṁ paṇṇaventi ēvaṁ parūventi kahaṇṇaṁ samaṇāṇaṁ nigganthāṇaṁ kiriyā kajjati? tattha jā sā kaḍā kajjaï nō taṁ pucchanti, tattha jā sā kaḍā nō kajjati, nō taṁ pucchanti, tattha jā sā akaḍā nō kajjati nō taṁ pucchanti, tattha jā sā akaḍā kajjati nō taṁ pucchanti, sē ēvaṁ vattavvaṁ siyā? akiccaṁ dukkhaṁ aphusaṁ dukkhaṁ akajjamāṇakaḍaṁ dukkhaṁ akaṭṭu-akaṭṭu pāṇā bhūyā jīvā sattā vēyaṇaṁ vēdentitti vattavvaṁ, jē tē ēvamāhaṁsu micchā tē ēvamāhaṁsu, ahaṁ puṇa ēvamāikkhāmi ēvaṁ bhāsāmi ēvaṁ paṇṇavēmi ēvaṁ parūvēmi- kiccaṁ dukkhaṁ phusaṁ dukkhaṁ kajjamāṇakaḍaṁ dukkhaṁ kaṭṭu-kaṭṭu pāṇā bhūyā jīvā sattā vēyaṇaṁ vēyantitti vattavvayaṁ siyā.</p>
	  </div>
	</div><!-- uddēsō 2 !-->
	<div type="uddēsō" n="3">
	  <div type="section" n="181">
	    <p>tihiṁ ṭhāṇēhiṁ māyī māyaṁ kaṭṭu nō ālōejjā nō paḍikkamejjā nō nindejjā nō garihejjā nō viuṭṭejjā nō visōhejjā nō akaraṇayāē abbhuṭṭhejjā nō ahārihaṁ pāyacchittaṁ tavōkammaṁ paḍivajjējā, taṁ jahā — akarisuṁ vā'haṁ karēmi vā'haṁ karissāmi vā'haṁ.</p>
	    <p>tihiṁ ṭhāṇēhiṁ māyī māyaṁ kaṭṭu nō ālōejjā nō paḍikkamejjā jāva nō paḍivajjejjā taṁ jahā — akittī vā mē siyā avaṇṇē vā mē siyā avinaē vā mē siyā.</p>
	    <p>tihiṁ ṭhāṇēhiṁ māyī māyaṁ kaṭṭu nō ālōejjā jāva nō paḍivajjejjā, taṁ jahā — kittī vā mē parihāissāti jasē vā mē parihāissāti pūyāsakkārē vā mē parihāissati.</p>
	    <p>tihiṁ ṭhāṇēhiṁ māyī māyaṁ kaṭṭu ālōejjā paḍikkamejjā jāva paḍivajjejjā, taṁ jahā — māyi ṇaṁ assiṁ lōgē garahiē bhavati uvavāē garahiē bhavati āyātī garahiyā bhavati.</p>
	    <p>tihiṁ ṭhāṇēhiṁ māyī māyaṁ kaṭṭu ālōejjā jāva paḍivajjejjā taṁ jahā — amāissa ṇaṁ assiṁ lōgē pasatthē bhavati uvavātē pasatthē bhavati āyātī pasatthā bhavati.</p>
	    <p>tihiṁ ṭhāṇēhiṁ māyī māyaṁ kaṭṭu ālōejjā jāva paḍivajjejjā taṁ jahā — nāṇaṭṭhayāē daṁsaṇaṭṭhayāē carittaṭṭhayāē.</p>
	  </div>
	  <div type="section" n="182">
	    <p>taō purisajāyā pannattā taṁ jahā — suttadharē atthadharē tadubhayadharē.</p>
	  </div>
	  <div type="section" n="183">
	    <p>kappati nigganthāṇa vā nigganthīṇa vā taō vatthāiṁ dhārittaē vā pariharittaē vā taṁ jahā — jaṅgiē bhaṅgiē khōmiē, kappati nigganthāṇa vā nigganthīṇa vā taō pāyāiṁ dhārittaē vā pariharittaē vā taṁ jahā — lāuyapādē vā dārupādē vā maṭṭiyāpādē vā.</p>
	  </div>
	  <div type="section" n="184">
	    <p>tihiṁ ṭhāṇēhiṁ vatthaṁ dharejjā taṁ jahā — hiripattiyaṁ duguñchāpattiyaṁ parīsahavattiyaṁ.</p>
	  </div>
	  <div type="section" n="185">
	    <p>taō āyarakkhā pannattā taṁ jahā — dhammayāē paḍicōyaṇāē paḍicōettā bhavati tusiṇīē vā siyā uṭṭhittā vā ātāē ēgantamantamavakkamejjā nigganthassa naṁ gilāyamāṇassa kappanti taō viyaḍadatīō paḍiggāhittatē taṁ jahā — ukkōsā majjhimā jahaṇṇā.</p>
	  </div>
	  <div type="section" n="186">
	    <p>tihiṁ ṭhāṇēhiṁ samaṇē nigganthē sāhammiyaṁ sambhōgiyaṁ visambhōgiyaṁ karēmāṇē nātikkamati taṁ jahā — sayaṁ vā daṭṭhuṁ, saḍḍhayassa vā nissama, taccaṁ mōsaṁ āuṭṭati, caütthaṁ nō āuṭṭati.</p>
	  </div>
	  <div type="section" n="187">
	    <p>tividhā aṇuṇṇā pannattā taṁ jahā — āyariyattāē uvajjhāyattāē gaṇittāē, tividhā samaṇuṇṇā pannattā taṁ jahā — āyariyattāē uvajjhāyattāē gaṇittāē, ēvaṁ uvasampayā, ēvaṁ vijahaṇā.</p>
	  </div>
	  <div type="section" n="188">
	    <p>tivihē vayaṇē paṇṇattē taṁ jahā — tavvayaṇē tadaṇṇavayaṇē nōavayaṇē, tivihē avayaṇē pa0 taṁ0 jahā — nōtavvayaṇē nōtadaṇṇavayaṇē avayaṇē.</p>
	    <p>tivihē maṇē paṇṇattē taṁ jahā — tammaṇē tayaṇṇamaṇē nōamaṇē, tivihē amaṇē paṇṇatē taṁ jahā — nōtammaṇē nōtayaṇṇamaṇē amaṇē.</p>
	  </div>
	  <div type="section" n="189">
	    <p>tihiṁ ṭhāṇēhiṁ appavuṭṭhīkāē siyā taṁ jahā — tassiṁ ca ṇaṁ dēsaṁsi vā padēsaṁsi vā nō bahavē udagajōṇiyā jīvā ya poggalā ya udagattātē vakkamanti viukkamanti cayanti uvavajjanti, dēvā nāgā jakkhā bhūtā nō sammamārāhittā bhavanti, tattha samuṭṭhiyaṁ udagapoggalaṁ pariṇataṁ vāsitukāmaṁ aṇṇaṁ dēsaṁ sāharanti abbhavaddalagaṁ ca ṇaṁ samuṭṭhitaṁ pariṇataṁ vāsitukāmaṁ vāukāē vidhuṇati iccētēhiṁ tihiṁ ṭhāṇēhiṁ appavuṭṭhigaē siyā.</p>
	    <p>tihiṁ ṭhāṇēhiṁ mahāvuṭṭhīkāē siyā taṁ jahā — taṁsi ca ṇaṁ dēsaṁsi vā padēsaṁsi vā bahavē udagajōṇiyā jīvā ya poggalā ya udagattāē vakkamanti viukkamanti cayanti uvavajjanti dēvā nāgā jakkhā bhūtā sammamārāhitā bhavanti, annattha samuṭṭhitaṁ udagapoggalaṁ pariṇaya vāsiukāmaṁ taṁ dēsaṁ sāharanti abbhavaddalagaṁ ca naṁ samuṭṭhitaṁ pariṇayaṁ vāsitukāmaṁ nō vāuāē vidhuṇati, iccētēhiṁ tihiṁ ṭhāṇēhiṁ mahā-vuṭṭhikāē siyā.</p>
	  </div>
	  <div type="section" n="190">
	    <p>tihiṁ ṭhāṇēhiṁ ahuṇōvavaṇṇē dēvē dēvalōgēsu icchejja māṇusaṁ lōgaṁ havvamāgacchittaē, nō cēva ṇaṁ sañcāēti havvamāgacchittaē taṁ jahā — ahuṇōvavaṇṇē dēvē dēvalōgēsu divvēsu kāmabhōgēsu mucchitē giddhē gaḍhitē ajjhōvavaṇṇē sē na māṇussaē kāmabhōgē nō āḍhāti nō pariyāṇāti nō aṭṭhaṁ bandhati nō niyāṇaṁ pagarēti nō ṭhiipakappaṁ pagarēti, 	    ahuṇōvavaṇṇē dēvē dēvalōgēsu divvēsu kāmabhōgēsu mucchitē giddhē gaḍhitē ajjhōvavaṇṇē tassa ṇaṁ māṇussaē pemmē vocchiṇṇē divvē saṅkantē bhavati.</p>
	    <p>ahuṇōvavaṇṇē dēvē dēvalōgēsu divvēsu kāmabhōgēsu mucchitē giddhē gaḍhitē ajjhōvavaṇṇē tassa ṇaṁ ēvaṁ bhavati-iṇhiṁ gacchaṁ muhuttaṁ gacchaṁ, tēṇaṁ kālēṇamappāuyā maṇussā kāladhammuṇā sañjuttā bhavanti, iccētēhiṁ tihiṁ ṭhāṇēhiṁ ahuṇōvavaṇṇē dēvē dēvalōgēsu icchejja māṇusaṁ lōgaṁ havvamāgacchittaē nō cēva ṇaṁ sañcāēti havvamāgacchittaē.</p>
	    <p>tihiṁ ṭhāṇēhiṁ ahuṇōvavaṇṇē dēvē dēvalōgēsu icchejja māṇusaṁ lōgaṁ havvamāgacchittaē sañcāēi havvamāgacchittaē-ahuṇōvavaṇṇē dēvē dēvalōgēsu divvēsu kāmabhōgēsu amucchitē agiddhē agaḍhitē aṇajjhōvavaṇṇē tassa ṇamēva bhavati-atthi ṇaṁ mama māṇussaē bhavē āyariēti vā uvajjhāēti vā pavattīti vā thērēti vā gaṇīti vā gaṇadharēti vā gaṇāvacchēdēti vā jēsiṁ pabhāvēṇaṁ maē imā ētārūvā divvā dēviḍḍhī divvā dēvajutī divē dēvāṇubhāvē laddhē pattē abhisamaṇṇāgatē taṁ gacchāmi ṇaṁ taṁ bhagavantē vandāmi namaṁsāmi sakkārēmi sammāṇēmi kallāṇaṁ maṅgalaṁ dēvayaṁ cēiyaṁ pajjuvāsāmi.</p>
	    <p>ahuṇōvavaṇṇē dēvē dēvalōgēsu divvēsu kāmabhōgēsu amucchiē agiddhē agaḍhittē aṇajjhōvavaṇṇē tassa ṇaṁ ēvaṁ bhavati- ēsa ṇaṁ māṇussaē bhavē nāṇīti vā tavassīti vā atidukkara-dukkarakāragē taṁ gacchāmi ṇaṁ tē bhagavantē vandāmi namaṁsāmi jāva pajjuvāsāmi, ahuṇōvavaṇṇē dēvē dēvalōgēsu divvēsu kāmabhōgēsu amucchiē agiddhē agaḍhitē aṇajjhōvavaṇṇē tassa ṇamēvaṁ bhavati-atthi ṇaṁ mama māṇussaē bhavē mātāti vā jāva suṇhāti vā taṁ gacchāmi ṇaṁ tēsimantiyaṁ pāubbhavāmi pāsantu tā mē imaṁ ētārūvaṁ divvaṁ dēviḍḍhiṁ divvaṁ dēvajutiṁ divvaṁ dēvāṇubhāvaṁ laddhaṁ pattaṁ abhisamaṇṇāgayaṁ iccētēhiṁ tihiṁ ṭhāṇēhiṁ ahuṇōvavaṇṇē dēvē dēvalōgēsu icchejja māṇusaṁ lōgaṁ havvamāgacchittaē sañcāēti havvamāgacchittaē.</p>
	  </div>
	  <div type="section" n="191">
	    <p>taō ṭhāṇāiṁ dēvē pīhejjā taṁ jahā — māṇussagaṁ bhavaṁ, āriē khettē jammaṁ, sukula paccāyāti.</p>
	    <p>tihiṁ ṭhāṇēhiṁ dēvē paritappejjā taṁ jahā — ahō ṇaṁ maē santē balē santē vīriē santē purisakkāra-parakkamē khēmaṁsi subhikkhaṁsi āyariya-uvajjhāēhiṁ vijjamāṇēhiṁ kallasarīrēṇaṁ nō bahuē sutē ahītē, ahō ṇaṁ maē ihalōgapaḍibaddhēṇaṁ paralōgaparaṁmuhēṇaṁ visayatisitēṇaṁ nō dīhē sāmaṇṇapariyā aṇupālitē, ahō ṇaṁ maē iḍḍhi-rasa-sāya-garuēṇaṁ bhōgāsaṁsagiddhēṇaṁ nō visuddhē caritē phāsitē, iccētēhiṁ tihiṁ ṭhāṇēhiṁ dēvē paritappejjā.</p>
	  </div>
	  <div type="section" n="192">
	    <p>tihiṁ ṭhāṇēhiṁ dēvē caïssāmitti jāṇaï taṁ jahā — vimāṇābharaṇāiṁ nippabhāiṁ pāsittā, kapparukkhagaṁ milāyamāṇaṁ pāsittā, appaṇō tēyalēssaṁ parihāyamāṇiṁ jāṇittā, iccēēhiṁ tihiṁ ṭhāṇēhiṁ dēvē caïssāmitti jāṇaï.</p>
	    <p>tihiṁ ṭhāṇēhiṁ dēvē uvvēgamāgacchejjā taṁ jahā — ahō ṇaṁ maē imāō ētārūvāō divvāō dēviḍḍhīō divvāō dēvajutīō divvāō dēvāṇubhāvāō laddhāō pattāō abhisamaṇṇāgatāō caïyavvaṁ bhavissati, ahō ṇaṁ maē māuōyaṁ piusukkaṁ taṁ tadubhayasaṁsaṭṭhaṁ tappaḍhamayāē āhārō āyārēyavvō bhavissati, ahō ṇaṁ maē kalamala-jambālāē asuiē uvvēyaṇiyāē bhīmāē gabbhavasahīē vasiyavvaṁ bhavissaï iccēēhiṁ tihiṁ ṭhāṇēhiṁ dēvē uvvēgamāgacchejjā.</p>
	  </div>
	  <div type="section" n="193">
	    <p>tisaṇṭhiyā vimāṇā pannattāṁ taṁ jahā — vaṭṭā taṁsā caüraṁsā, tattha ṇaṁ jē tē vaṭṭā vimāṇā tē ṇaṁ pukkharakaṇṇiyāsaṇṭhāṇasaṇṭhiyā savvaō samantā pāgāra-parikkhittā ēgaduvārā pannattā, tattha ṇaṁ jē tē taṁsā vimāṇā tē ṇaṁ siṅghāḍagasaṇṭhāṇasaṇṭhiyā duhatō pāgāraparikkhittā ēgatō vēiyā-parikkhittā tiduvārā pannattā, tattha ṇaṁ jē tē caüraṁsā vimāṇā tē ṇaṁ akkhāḍagasaṇṭhāṇasaṇṭhiyā savvatō samantā vēiyā-parikkhittā caüduvārā pannattā.</p>
	    <p>tipatiṭṭhiyā vimāṇā pannattā taṁ jahā — ghaṇōdadhipatiṭṭhitā ghaṇavātapaïṭṭhitā ōvāsantapaïṭṭhitā, tividhā vimāṇā pannattā taṁ jahā — avaṭṭhitā vēuvvitā pārijāṇiyā.</p>
	  </div>
	  <div type="section" n="194">
	    <p>tividhā nēraïyā pannattā taṁ jahā — sammādiṭṭhī micchādiṭṭhī sammāmicchā-diṭṭhī, ēvaṁ-vigalindiyavajjaṁ jāva vēmāṇiyāṇaṁ.</p>
	    <p>taō duggatīō pannattāō taṁ0 nēraïyaduggatō tirikkhajōṇiyaduggatī maṇuyaduggatī. taō sugatīō pannattāō taṁ jahā — siddhasōgatī dēvasōgatī maṇussasōgatī.</p>
	    <p>taō duggatā pannattā taṁ jahā — nēraïyaduggatā tirikkhajōṇiyaduggatā maṇussaduggatā, taō sugatā pannattā taṁ jahā — siddhasōgatā dēvasuggatā maṇussasuggatā.</p>
	  </div>
	  <div type="section" n="195">
	    <p>caütthabhattiyassa ṇaṁ bhikkhussaṁ kappanti taō pāṇagāiṁ paḍigāhittaē taṁ jahā — ussēimē saṁsēimē cāuladhōvaṇē, chaṭṭhabhattiyassa ṇaṁ bhikkhussa kappanti taō pāṇagāiṁ paḍigāhittaē taṁ jahā — tilōdaē tusōdaē jōvadaē, aṭṭhamabhattiyassa ṇaṁ bhikkhussa kappanti taō pāṇagāiṁ paḍigāhittaē taṁ jahā — āyāmaē sōvīraē suddhaviyaḍē.</p>
	    <p>tivihē uvahaḍē paṇṇattē taṁ jahā — phaliōvahaḍē suddhōvahaḍē saṁsaṭṭhōvahaḍē, tivihē oggahitē paṇṇattē taṁ jahā — jaṁ ca ōgaṇhati jaṁ ca sāharati jaṁ ca āsagaṁsi pakkhivati, tividhā ōmōyariyā pannattā taṁ jahā — uvagaraṇōmōyariyā bhattapāṇōmōdariyā bhāvōmōdariyā. uvagaraṇōmōdariyā tivihā pannattā taṁ jahā — ēgē vatthē ēgē pātē ciyattōvahi-sāijjaṇayā, taō ṭhāṇā nigganthāṇa vā ṇigganthīṇa vā ahiyāē asubhāē akhamāē aṇissēsāē aṇāṇugāmiyattāē bhavanti taṁ jahā — kūaṇatā kakkaraṇatā avajjhāṇatā, taō ṭhāṇā nigganthāṇa vā nigganthīṇa vā hitāē suhāē khamāē ṇissēsāē āṇugāmiattāē bhavanti taṁ jahā — akūaṇatā akkaraṇatā aṇavajjhāṇatā.</p>
	    <p>taō sallā pannattā taṁ jahā — māyāsallē niyāṇasallē micchādaṁsaṇasallē, tihiṁ ṭhāṇēhiṁ samaṇē nigganthē saṅkhitta-viulatēulēssē bhavati taṁ jahā — āyāvaṇatāē khantikhamāē apāṇagēṇaṁ tavōkammēṇaṁ, timāsiyaṁ ṇaṁ bhikkhupaḍimaṁ paḍivaṇṇassa aṇagārassa kappanti taō dattīōē bhōaṇassa paḍigāhettaē taō pāṇagassa, ēgarātiyaṁ bhikkhupaḍimaṁ sammaṁ aṇaṇupālēmāṇassa aṇagārassa imē taō ṭhāṇā ahitāē asubhāē akhamāē aṇissēyasāē aṇāṇugamiyattāē bhavanti taṁ jahā — ummāyaṁ vā labhijjā dīhakāliyaṁ vā rōgātaṅkaṁ pāuṇejjā kēvalipannattāō vā dhammāō bhaṁsejjā, ēgarātiyaṁ bhikkhupaḍimaṁ sammaṁ aṇupālēmāṇassa aṇagārassa taō ṭhāṇā hitāē subhāē khamāē ṇissēsāē āṇugāmiyattāē bhavanti taṁ jahā — ōhināṇē vā sē samuppajjejjā maṇapajjavanāṇē vā sē samuppajjejjā kēvalanāṇē vā sē samuppajjejjā.</p>
	  </div>
	  <div type="section" n="196">
	    <p>jambuddīvē dīvē taō kammabhūmīō pannattāō taṁ jahā — bharahē ēravaē mahāvidēhē, ēvaṁ-ghāyaïsaṇḍē dīvē puratthimaddhē jāva pukkharavaradīvaḍḍhapaccatthimaddhē.</p>
	  </div>
	  <div type="section" n="197">
	    <p>tivihē daṁsaṇē paṇṇattē taṁ jahā — sammaddaṁsaṇē micchaddaṁsaṇē sammāmicchaddaṁsaṇē, tivihā ruī pannattā taṁ jahā — sammaruī miccharuī sammāmiccharuī, tividhē paōgē paṇṇattē taṁ jahā — sammapaōgē micchapaōgē sammāmicchapaōgē.</p>
	  </div>
	  <div type="section" n="198">
	    <p>tivihē vavasāē paṇṇattē taṁ jahā — dhammiē vavasāē adhammiē vavasāē dhammiyādhammiē vavasāē, ahavā —tividhē vavasāē paṇṇattē taṁ jahā — paccakkhē paccaïē āṇugāmiē, ahavā —tividhē vavasāē paṇṇatē taṁ jahā — ihalōiē paralōiē ihalōiyaparalōiē, ihalōiē vavasāē tivihē paṇṇattē taṁ jahā — lōiē vēiē sāmaïē, lōiē vavasāē tividhē paṇṇattē taṁ jahā — atthē dhammē kāmē, vēiē vavasāē tividhē paṇṇattē taṁ jahā — riuvvēdē jaüvvēdē sāmavēdē, sāmaïē vavasāē tividhē paṇṇattē taṁ jahā — nāṇē daṁsaṇē carittē, tividhā atthajōṇī pannattā taṁ jahā — sāmē daṇḍē bhēdē.</p>
	  </div>
	  <div type="section" n="199">
	    <p>tivihā poggalā pannattā taṁ jahā — paōgapariṇatā mīsāpariṇatā vīsasāpariṇatā, tipatiṭṭhiyā naragā pannattā taṁ jahā — puḍhavipatiṭṭhiyā āgāsapatiṭṭhiyā āyapaïṭṭhiyā, nēgama-saṅgaha-vavahārāṇaṁ puḍhavipatiṭṭiyā ujjusutassa āgāsapatiṭṭhiyā tiṇhaṁ saddaṇayāṇaṁ āyapatiṭṭhiyā.</p>
	  </div>
	  <div type="section" n="200">
	    <p>tividhē micchattē paṇṇattē taṁ jahā — akiriyā aviṇaē annāṇē, akiriyā tividhā pannattā taṁ jahā — paōgakiriyā samudāṇakiriyā annāṇakiriyā, paōgakiriyā tividhā pannattā taṁ jahā — maṇapaōgakiriyā vaïpaōgakiriyā kāyapaōgōkiriyā, samudāṇakiriyā tividhā pannattā taṁ jahā — aṇantara-samudāṇakiriyā paramparasamudāṇakiriyā tadubhayasamudāṇakiriyā, annāṇakiriyā tividhā pannattā taṁ jahā — matiannāṇakiriyā sutaannāṇakiriyā vibhaṅgaannāṇakiriyā, aviṇaē tivihē paṇṇattē taṁ jahā — dēsaccāī nirālambaṇatā nānāpejjadōsē, annāṇē tividhē paṇṇatē taṁ jahā — dēsannāṇē savvannāṇē bhāvannāṇē.</p>
	  </div>
	  <div type="section" n="201">
	    <p>tivihē dhammē paṇṇattē taṁ jahā — suyadhammē carittadhammē atthikāyadhammē, tividhē uvakkamē paṇṇattē taṁ jahā — dhammiē uvakkamē adhammiē uvakkamē dhammiyādhammiē uvakkamē, ahavā — tividhē uvakkamē paṇṇattē taṁ jahā — āōvakkamē parōvakkamē tadubhayōvakkamē, ēvaṁ vēyāvaccē, aṇuggahē, aṇusaṭṭhī, uvālambhē, ēvamekkekkē tinni tinna ālāvagā jahēva uvakkamē.</p>
	  </div>
	  <div type="section" n="202">
	    <p>tivihā kahā pannattā taṁ jahā — atthakahā dhammakahā kāmakahā, tivihē viṇicchaē paṇṇattē taṁ jahā — atthaviṇicchaē dhammaviṇicchaē kāmaviṇicchaē.</p>
	  </div>
	  <div type="section" n="203">
	    <p>tahārūvaṁ ṇaṁ bhantē samaṇaṁ vā māhaṇaṁ vā pajjuvāsamāṇassa kimphalā pajjuvāsaṇayā? savaṇaphalā, sē ṇaṁ bhantē savaṇē kimphalē? nāṇaphalē, sē ṇaṁ bhantē nāṇē kimphalē? vinnāṇaphalē. ēvamētēṇaṁ abhilāvēṇaṁ imā gāthā aṇugantavvā.</p>
	  </div>
	  <div type="section" n="204">
	    <lg n="204">
	      <l>savaṇē nāṇē ya vinnāṇē packkhāṇē ya sañjamē</l>
	      <l>aṇaṇhaṇē tavē cēva vōdāṇē akiriya nivvāṇē</l>
	    </lg>
	    <p>jāva sē ṇaṁ bhantē! akiriyā kimphalā? nivvāṇaphalā, sē ṇaṁ bhantē nivvāṇē kimphalē? siddhigaï-gamaṇa-pajjavasāṇa-phalē paṇṇattē samaṇāusō.</p>
	  </div>
	</div><!-- uddēsō 3 !-->
	<div type="uddēsō" n="4">
	  <div type="section" n="205">
	    <p>paḍimāpaḍivaṇṇassa ṇaṁ aṇagārassa kappanti taō uvassayā paḍilēhittāē taṁ jahā — ahē āgamaṇagihaṁsi vā ahē viyaḍagihaṁsi vā ahē rukkhamūlagihaṁsi vā ēvaṁ aṇuṇṇavettaē, ēvaṁ uvāiṇittaē, paḍimāpaḍivaṇṇassa ṇaṁ aṇagārassa kappanti taō santhāragā paḍilēhittaē taṁ jahā — puḍhavisilā kaṭṭhasilā ahāsanthaḍamēva, ēvaṁ aṇuṇṇavettaē, ēvaṁ uvāiṇittaē.</p>
	  </div>
	  <div type="section" n="206">
	    <p>tivihē kālē paṇṇattē taṁ jahā — tīē paḍuppaṇṇa aṇāgaē, tivihē samaē paṇṇattē taṁ jahā — tīē paḍuppaṇē aṇāgaē ēvaṁ- āvaliyā āṇāpāṇū thōvē lavē muhuttē ahōrattē jāva vāsasatasahassē puvvaṅgē puvvē jāva ōsappiṇī tividhē poggalapariyaṭṭē paṇṇattē taṁ jahā — tītē paḍuppaṇē aṇāgaē.</p>
	  </div>
	  <div type="section" n="207">
	    <p>tivihē vayaṇē paṇṇattē taṁ jahā — ēgavayaṇē duvayaṇē bahuvayaṇē, ahavā — tivihē vayaṇē paṇṇattē taṁ jahā — itthivayaṇē puṁvayaṇē napuṁsagavayaṇē, ahavā — tivihē vayaṇē paṇṇattē taṁ jahā — tītavayaṇē paḍuppaṇṇavayaṇē aṇāgayavayaṇē.</p>
	  </div>
	  <div type="section" n="208">
	    <p>tivihā pannavaṇā pannattā taṁ jahā — nāṇapannavaṇā daṁsaṇapannavaṇā carittapannavaṇā tividhē sammē paṇṇattē taṁ jahā — nāṇasammē daṁsaṇasammē carittasammē. tividhē uvadhātē paṇṇattē taṁ jahā — uggamōvaghātē uppāyaṇōvaghātē ēsaṇōvaghātē. tividhā visōhī pannattā taṁ jahā — uggamavisōhī uppāyaṇavisōhī ēsaṇāvisōhī.</p>
	  </div>
	  <div type="section" n="209">
	    <p>tivihā ārāhaṇā pannattā taṁ jahā — nāṇārāhaṇā daṁsaṇārāhaṇā carittārāhaṇā. nāṇārāhaṇā tivihā pannattā taṁ jahā — ukkōsā majjhimā jahaṇṇā, ēvaṁ daṁsaṇārāhaṇā vi carittārāhaṇā vi.</p>
	    <p>tividhē saṅkilēsē paṇṇattē taṁ jahā — nāṇasaṅkilēsē daṁsaṇasaṅkilēsē carittasaṅkilēsē. ēvaṁ asaṅkilēsē vi, ēvaṁ aïkammē vi, vaïkkamē vi, aïyārē vi aṇāyārē vi|</p>
	    <p>tiṇhamatikkamāṇaṁ ālōejjā paḍikkamejjā nindejjā garahejjā jāva paḍivajjejjā, taṁ jahā — nāṇātikkamassa daṁsaṇātikkamassa carittātikkamassa, ēvaṁ vaïkkamāṇaṁ, tiṇhamaticārāṇaṁ, tiṇhamaṇāyārāṇaṁ vi.</p>
	  </div>
	  <div type="section" n="210">
	    <p>tividhē pāyācchittē paṇṇattē taṁ jahā — ālōyaṇārihē paḍikkamaṇārihē tadubhayārihē.</p>
	  </div>
	  <div type="section" n="211">
	    <p>jambuddīvē dīvē mandarassa pavvayassa dāhiṇē ṇaṁ taō akammabhūmīō pannattāō taṁ jahā — hēmavatē harivāsē dēvakurā, jambuddīvē dīvē mandarassa pavvayassa uttarē ṇaṁ taō akammūmīō pannattāō taṁ jahā — uttarakurā rammagavāsē hēraṇṇavaē.</p>
	    <p>jambuddīvē dīvē mandarassa pavvayassa dāhiṇē ṇaṁ taō vāsā pannattā taṁ jahā — bharahē hēmavaē harivāsē, jambuddīvē dīvē mandarassa pavvayassa uttarē ṇaṁ taō vāsā pannattā taṁ jahā rammagavāsē hēraṇṇavatē ēravaē.</p>
	    <p>jambuddīvē dīvē mandarassa pavvayassa dāhiṇē ṇaṁ taō vāsaharapavvatā pannattā taṁ jahā — cūllahimavantē mahāhimavantē nisaḍhē, jambuddīvē dīvē mandarassa pavvayassa uttarē ṇaṁ taō vāsaharapavvattā pannattā taṁ jahā — nīlavantē ruppī siharī jambuddīvē dīvē mandarassa pavvayarasa dāhiṇē ṇaṁ taō mahādahā pannattā taṁ jahā — paümadahē mahāpaü-madahē tigiñchadahē, tattha ṇaṁ taō dēvatāō mahiḍḍhiyāō jāva paliōvamaṭṭhitīyāō parivasanti taṁ jahā — sirī hirī dhitī, ēvaṁ- uttarēṇavi navaraṁ- kēsaridahē mahāpoṇḍarīyadahē poṇḍarīyadahē, dēvatāō-kittī buddhī lacchī.</p>
	    <p>jambuddīvē dīvē mandarassa pavvayassa dāhiṇē ṇaṁ cullahimavantāō vāsadharapavvatāō paümadahāō mahādahāō taō mahānadīō pavahanti taṁ jahā — gaṅgā sindhū rōhitaṁsā, jambuddīvē dīvē mandarassa pavvayassa uttarē ṇaṁ siharīō vāsaharapavvatāō poṇḍarīyaddahāō mahādahāō taō mahānadīō pavahanti taṁ jahā — suvaṇṇakūlā rattā rattavatī.</p>
	    <p>jambuddīvē dīvē mandarassa pavvayassa puratthimē ṇaṁ sītāē mahānadīē uttarē ṇaṁ taō antaranadīō pannattāō taṁ jahā — gāhāvatī dahavatī paṅkavatī, jambuddīvē dīvē mandarassa pavvayassa puratthimē ṇaṁ sītāē mahānadīē dāhiṇēṇaṁ taō antaranadīō pannattāō taṁ jahā — tattajalā mattajalā ummattajalā jambuddīvē dīvē mandarassa pavvayassa paccatthimē ṇaṁ-sītōdāē mahānadīē dāhiṇē ṇaṁ taō antaranadīō pannattāō taṁ jahā — khīrōdā sīhasōtā antōvāhiṇī, jambuddīvē dīvē mandarassa pavvayassa paccatthimē naṁ sītōdāē mahānadīē uttarē ṇaṁ taō antaranadīō pannattāō taṁ jahā — ummimāliṇī phēṇamāliṇī gambhīramāliṇī.</p>
	    <p>ēvaṁ- ghāyaïsaṇḍē dīvē puratthimaddhēvi akammabhūmīō āḍhavettā jāva antaranadīotti niravasēsaṁ bhāṇiyavvaṁ jāva pukkharavaradīvaḍḍhapaccatthimaddhē tahēva ṇiravasēsaṁ bhāṇiyavvaṁ.</p>
	  </div>
	  <div type="section" n="212">
	    <p>tihiṁ ṭhāṇēhiṁ dēsē puḍhavīē calejjā taṁ jahā — ahē ṇaṁ imīsē rayaṇappabhāē puḍhavīē urālā poggalā ṇivatejjā, tatē ṇaṁ urālā poggalā ṇivatamāṇā dēsaṁ puḍhavīē cālejjā, mahōragē vā mahiḍḍhīē jāva mahēsakkhē imīsē rayaṇappabhāē puḍhavīē ahē ummajja-ṇimajjiyaṁ karēmāṇē dēsaṁ puḍhavīē calejjā, nāgasuvaṇṇāṇa vā saṅgāmaṁsi vaṭṭamāṇaṁsi dēsaṁ dēsē puḍhavīē calejjā, iccētēhiṁ tihiṁ ṭhāṇēhiṁ dēsē puḍhavīē calejjā.</p>
	    <p>tihiṁ ṭhāṇēhiṁ kēvalakappā puḍhavī calejjā taṁ jahā — adhē ṇaṁ imīsē rayaṇappabhāē puḍhavīē ghaṇavātē guppejjā taē ṇaṁ sē ghaṇavātē guvitē samāṇē ghaṇōdahimēejjā, taē ṇaṁ sē ghaṇōdahī ēiē samāṇē kēvalakappaṁ puḍhaviṁ cālejjā, dēvē vā mahiḍḍhiē jāva mahēsakkhē tahārūvassa samaṇassa māhaṇassa vā iḍḍhiṁ jutiṁ jasaṁ balaṁ vīriyaṁ purisakkāraparakkamaṁ uvadaṁsēmāṇē kēvalakappaṁ puḍhaviṁ cālejjā, dēvāsurasaṅgāmaṁsi vā vaṭṭamāṇaṁsi kēvalakappā puḍhavī calejjā iccētēhiṁ tihiṁ ṭhāṇēhiṁ kēvalakappā puḍhavī calejjā.</p>
	  </div>
	  <div type="section" n="213">
	    <p>tividhā dēvakibbisiyā pannattā taṁ jahā — tipaliōvamaṭṭhitīyā tisāgarōvamaṭṭhitīyā tērasasāgarōvamaṭṭhitīyā.</p>
	    <p>kahi ṇaṁ bhantē! tipaliōvamaṭṭhitīyā dēvakibbisiyā parivasanti?, uppiṁ jōisiyāṇaṁ hiṭṭhiṁ sōhammīsāṇēsu kappēsu ettha ṇaṁ tipaliōvamaṭṭhitīyā dēvakibbasiyā parivasanti.</p>
	    <p>kahi ṇaṁ bhantē! tisāgarōvamaṭṭhitīyā dēvakibbisiyā parivasanti?, uppiṁ sōhammīsāṇāṇaṁ kappāṇaṁ heṭṭhiṁ saṇaṅkumāra-māhindēsu kappēsu ettha ṇaṁ tisāgarōvamaṭṭhitīyā dēvakibbisiyā parivasanti.</p>
	    <p>kahi ṇaṁ bhantē! tērasāgarōvamaṭṭhitīyā dēvakibbisiyā parivasanti uppiṁ bambhalōgassa kappassa heṭṭhiṁ lantagē kappē ettha ṇaṁ tērasasāgarōva-maṭṭhitīyā dēvakibbisiyā parivasanti.</p>
	  </div>
	  <div type="section" n="214">
	    <p>sakkassa ṇaṁ dēvindassa dēvaraṇṇō bāhiraparisāē dēvāṇaṁ tiṇṇi paliōvamāiṁ ṭhiī pannattā, sakkassa ṇaṁ dēvindassa dēvaraṇṇō abbhintaraparisāē dēvīṇaṁ tiṇṇi paliōvamāiṁ ṭhitī pannattā, īsāṇassa ṇaṁ dēvindassa dēvaraṇṇō bāhiraparisāē dēvīṇaṁ tiṇṇi paliōvamāiṁ ṭhitī pannattā.</p>
	  </div>
	  <div type="section" n="215">
	    <p>tivihē pāyacchittē paṇṇattē taṁ jahā — nāṇapāyacchittē daṁsaṇapācchittē carittapāyacchittē, taō aṇugghātimā pannattā taṁ jahā — hatthakammaṁ karēmāṇē mēhuṇaṁ sēvēmāṇē rāībhōyaṇaṁ bhuñjamāṇē taō pārañcitā pannattā taṁ jahā — duṭṭhē pārañcitē pamattē pārañcitē aṇṇamaṇṇaṁ karēmāṇē pārañcitē, taō aṇavaṭṭhappā pannattā taṁ jahā — sāhammiyāṇaṁ tēṇiyaṁ karēmāṇē aṇṇadhammiyāṇaṁ tēṇiyaṁ karēmāṇē hatthātālaṁ dalayamāṇē.</p>
	  </div>
	  <div type="section" n="216">
	    <p>taō nō kappanti pavvāvettaē taṁ jahā — paṇḍaē vātiē kīvē, taō ṇō kappanti-muṇḍāvittaē sikkhāvittaē, uvaṭṭhāvettaē, sambhujittaē, saṁvāsittaē taṁ jahā — paṇḍaē vātiē kīvē.</p>
	  </div>
	  <div type="section" n="217">
	    <p>taō avāyaṇijjā pannattā taṁ jahā — aviṇīē vigatīpaḍibaddhē aviōsavitapāhuḍē, taō kappanti vāittaē taṁ jahā — viṇīē avigatīpaḍibaddhē viōsiyapāhuḍē.</p>
	    <p>taō dusaṇṇappā pannattā taṁ jahā — duṭṭhē mūḍhē vuggāhitē, taō susaṇṇappā pannattā taṁ jahā — aduṭṭhē amūḍhē avuggāhitē.</p>
	  </div>
	  <div type="section" n="218">
	    <p>taō maṇḍaliyā pavvatā paṁ0 taṁ jahā — māṇusuttarē kuṇḍalavarē ruyagavarē.</p>
	  </div>
	  <div type="section" n="219">
	    <p>taō mahatimahālayā pannattā taṁ jahā — jambuddīvēē mandarē mandarēsu sayambhūramaṇē samuddē samuddēsu bambhalōē kappē kappēsu.</p>
	  </div>
	  <div type="section" n="220">
	    <p>tividhā kappaṭhitī pannattā taṁ jahā — sāmāiyakappaṭhitī chēdōvaṭṭhāvaṇiyakappaṭhitī ṇivvisamāṇakappaṭhitī, ahavā — tivihā kappaṭṭhitī pa0 taṁ jahā — nivviṭṭhakappaṭṭhitī jiṇakappaṭṭhitī thērakappaṭṭhitī.</p>
	  </div>
	  <div type="section" n="221">
	    <p>nēraïyāṇaṁ taō sarīragā pannattā taṁ jahā — vēuvviē tēyaē kammaē, asurakumārāṇaṁ taō sarīragā pa0-vēuvviē tēyaē kammaē, ēvaṁ- savvēsiṁ dēvāṇaṁ, puḍhavikāiyāṇaṁ taō sarīragā pa0-ōrāliē tēyaē kammaē, ēvaṁ- vāukāiyavajjāṇaṁ jāva caraürindiyāṇaṁ.</p>
	  </div>
	  <div type="section" n="222">
	    <p>guru paḍucca taō paḍiṇīyā pa0 taṁ0 - āyariyapaḍiṇīē uvajjhāyapaḍiṇīē thērapaḍiṇīē, gati paḍucca taō paḍiṇīyā pannattā taṁ jahā — ihalōgapaḍiṇīē paralōga-paḍiṇīē duhaōlōgapaḍiṇīē, samūhaṁ paḍucca taō paḍiṇīyā pannattā taṁ jahā — kulapaḍiṇīē maṇapaḍiṇīē saṅghapaḍiṇīē, aṇukampaṁ paḍucca taō paḍiṇīyā pannattā taṁ jahā — tavassipaḍiṇīē gilāṇapaḍiṇīē sēhapaḍiṇīē, bhāvaṁ paḍucca taō paḍiṇīyā pannattā taṁ jahā — ṇāṇapaḍiṇīē daṁsaṇapaḍiṇīē carittapaḍiṇīē, suyaṁ paḍucca taō paḍiṇīyā pannattā taṁ jahā — suttapaḍiṇīē atthapaḍiṇīē tadubhayapaḍiṇīē.</p>
	  </div>
	  <div type="section" n="223">
	    <p>taō pitiyaṅgā pannattā taṁ jahā — aṭṭhī aṭṭhibhiñjā kēsamaṁsurōmaṇahē. taō māuyaṅgā pannattā taṁ jahā — maṁsē sōṇitē matthuliṅgē.</p>
	  </div>
	  <div type="section" n="224">
	    <p>tihiṁ ṭhāṇēhiṁ samaṇē nigganthē mahānijjarē mahāpajjavasāṇē bhavati, taṁ jahā kayā ṇaṁ ahaṁ appaṁ vā bahuyaṁ vā suyaṁ ahijjissāmi, kayā ṇaṁ ahaṁ ēkallavihārapaḍimaṁ uvasampajjittāṇaṁ viharissāmi, kayā ṇaṁ ahaṁ apacchima-māraṇantiya-saṁlēhaṇā-jhūsaṇā-jhūsitē bhattapāṇa-paḍiyāikkhitē pāōvagatē kālaṁ aṇavakaṅkhamāṇē viharissāmi, ēvaṁ sa maṇasā sa vayasā sa kāyasā pāgaḍēmāṇē samaṇē nigganthē mahānijjarē mahāpajjavasāṇē bhavati.</p>
	    <p>tihiṁ ṭhāṇēhiṁ samaṇōvāsaē mahāṇijjarē mahāpajjavasāṇē bhavati taṁ jahā kayā ṇaṁ ahaṁ appaṁ vā bahuyaṁ vā pariggahaṁ paricaïssāmi, kayā ṇaṁ ahaṁ muṇḍē bhavittā agārāō aṇagāritaṁ pavvaïssāmi, kayā ṇaṁ ahaṁ apacchimamāraṇaṁ-tiyasaṁlēhaṇā-jhūsaṇā-jhūsitē bhattapāmapaḍiyāikkhitē pāōvagatē kālaṁ aṇavakaṅkha māṇē viharissāmi, ēvaṁ sa maṇasā sa vayasā sa kāyasā pāgaḍēmāṇē samaṇōvāsaē mahānijjarē mahāpajjavasāṇē bhavati.</p>
	  </div>
	  <div type="section" n="225">
	    <p>tivihē poggalapaḍighātē paṇṇattē taṁ jahā — paramāṇupoggalē paramāṇupoggalaṁ pappa paḍihaṇṇijjā lukkhattāē vā paḍihaṇṇijjā lōgantē vā paḍihannijjā.</p>
	  </div>
	  <div type="section" n="226">
	    <p>tivihē cakkhū paṇṇattē taṁ jahā — ēgacakkhū bicakkhū ticakhū, chaümatthē ṇaṁ maṇussē ēgacakkhū dēvē bicakkhū tahārūvē samaṇē vā māhaṇē vā uppaṇṇanāṇadaṁsaṇadharē ticakkhutti vattavvaṁ siyā.</p>
	  </div>
	  <div type="section" n="227">
	    <p>tividhē abhisamāgamē paṇṇattē taṁ jahā — uḍḍhaṁ ahaṁ tiriyaṁ, jayā ṇaṁ tahārūvassa samaṇassa vā māhaṇassa vā atisēsē nāṇadaṁsaṇē samuppajjati sē ṇaṁ tappaḍhamatāē uḍḍhabhisamēti tatō tiriyaṁ tatō pacchā ahē, ahōlōgē ṇaṁ durabhigamē paṇṇattē samaṇāusō.</p>
	  </div>
	  <div type="section" n="228">
	    <p>tividhā iḍḍhī pannattā taṁ jahā — dēviḍḍhī rāiḍḍhī gaṇiḍḍhī, dēviḍḍhī tivihā pannattā taṁ jahā — vimāṇiḍḍhī viguvvaṇiḍḍhī pariyāraṇiḍḍhī, ahavā —dēviḍḍhī tivihā pannattā taṁ jahā — sacittā acittā mīsitā, rāiḍḍhī tividhā pannattā taṁ jahā — raṇṇō atiyāṇiḍḍhī raṇṇō nijjāṇiḍḍhī raṇṇō bala-vāhaṇa-kōsa koṭṭhāgāriḍḍhī, ahavā —rāiḍḍhī tivihā pa0 taṁ0 jahā — sacittā acittā mīsitā.</p>
	    <p>gaṇiḍḍhī tivihā pannattā taṁ jahā — nāṇiḍḍhī daṁsaṇiḍḍhī caritiḍḍhī ahavā —gaṇiḍḍhī tivihā pannattā taṁ jahā — sacittā acittā mīsitā.</p>
	  </div>
	  <div type="section" n="229">
	    <p>taō gāravā pannattā taṁ jahā — iḍḍhīgāravē rasagāravē sātāgāravē.</p>
	  </div>
	  <div type="section" n="230">
	    <p>tivihē karaṇē pa0 taṁ0- dhammiē karaṇē adhammiē karaṇē dhammiyādhammiē karaṇē.</p>
	  </div>
	  <div type="section" n="231">
	    <p>tivihē bhagavatā dhammē paṇṇattē taṁ jahā — suadhijjhatē sujjhāitē sutavassitē, jayā suadhijjhataṁ bhavati tadā sujjhāitaṁ bhavati jayā sujjhāitaṁ bhavati tadā sutavassitaṁ bhavati sē suadhijjhatē sujjhāitē sutavassitē suyakkhātē ṇaṁ bhagavatā dhammē paṇṇattē.</p>
	  </div>
	  <div type="section" n="232">
	    <p>tividhā vāvattī pannattā taṁ jahā — jāṇū ajāṇū vitigicchā, ēvaṁ ajjhōvavajjaṇā, pariyāvajjaṇā vi.</p>
	  </div>
	  <div type="section" n="233">
	    <p>tividhē antē paṇṇattē taṁ jahā — lōgantē vēyantē samayantē.</p>
	  </div>
	  <div type="section" n="234">
	    <p>taō jiṇā pannattā taṁ jahā — ōhināṇajiṇē maṇapajjavanāṇajiṇē kēvalanāṇajiṇē, taō kēvalī pannattā taṁ jahā — ōhināṇakēvalī maṇapajjavanāṇakēvalī kēvalanāṇakēvalī, taō arahā pa0 taṁ0 jahā — ōhināṇaarahā maṇapajjavanāṇaarahā kēvalanāṇaarahā.</p>
	  </div>
	  <div type="section" n="235">
	    <p>taō lēsāō dubbhigandhāō pannattāō taṁ jahā — kaṇhalēsā nīlalēsā kāulēsā, taō lēsāō subbhigandhāō pannattāō taṁ jahā — tēulēsā pamhalēsā sukkalēsā ēvaṁ- doggatigāmiṇīō sōgatigāmiṇīō saṅkiliṭṭhāō, asaṅkiliṭṭhāō amaṇuṇṇāō, maṇuṇṇāō visuddhāō apasatthāō pasatthāō] sītalukkhāmō niddhuṇhāō.</p>
	  </div>
	  <div type="section" n="236">
	    <p>tivihē maraṇē pannattē taṁ jahā — bālamaraṇē paṇḍiyamaraṇē bālapaṇḍiyamaraṇē, bālamaraṇē tavihē paṇṇattē taṁ jahā — ṭhitalēssē saṅkiliṭṭhalēssē pajjavajātalēssē, paṇḍiyamaraṇē tivihē pa0 taṁ0- ṭhitalēsē, asaṅkiliṭṭhalēsē, pajjavajātalēsē, bālapaṇḍiyamaraṇē tivihē paṇṇattē taṁ jahā — ṭhitalēssē asaṅkiliṭṭhilēssē apajjavajātalēssē.</p>
	  </div>
	  <div type="section" n="237">
	    <p>taō ṭhāṇā avvavasitassa ahitāē asubhāē akhamāē aṇissēsāē aṇāṇugā-miyattāē bhavanti taṁ jahā — sē ṇaṁ muṇḍē bhavittā agārāō aṇagāriyaṁ pavvaïē nigganthē pāvayaṇē saṅkitē kaṅkhitē vitigicchētē bhēdasamāvaṇṇē kalusasamāvaṇṇē nigganthaṁ pāvayaṇaṁ ṇō saddahati nō pattiyati nō rōēti taṁ parissahā abhijuñjiya-abhijuñjiya abhibhavanti, nō sē parissahē abhijuñjiya-abhijuñjiya abhibhavaï, sē ṇaṁ muṇḍē bhavittā agārāō aṇagāritaṁ pavvaïē pañcahiṁ mahavvaēhiṁ saṅkitē jāva kalusasamāvaṇṇē pañca mahavvatāiṁ nō saddahati jāva nō sē parissahē abhijuñjiya-abhijuñjiya abhibhavanti, sē ṇaṁ muṇḍē bhavittā agārāō aṇagāriyaṁ pavvaïē chahiṁ jīvaṇikāēhiṁ jāva abhibhavati.</p>
	    <p>taō ṭhāṇā vavasiyassa hitāē jāva āṇugāmiyattāē bhavanti taṁ jahā — sē ṇaṁ muṇḍē bhavittā agārāō aṇagāriyaṁ pavvaïē nigganthē pāvayaṇē nissaṅkitē nikkaṅkhitē jāva nō kalusasamāvaṇṇē nigganthaṁ pāvayaṇaṁ saddahati pattiyati rōēti sē parissahē abhijuñjiya-abhijuñjiya abhibhavati, nō taṁ parissahā abhijuñjiya-abhijuñjiya abhibhavanti.</p>
	    <p>sē ṇaṁ muṇḍē bhavittā agārāō aṇagāriyaṁ pavvaïē samāṇē pañcahiṁ mahavvaēhiṁ nissaṅkiē nikkaṅkhiē parissahē abhijuñjiya-abhijuñjiya abhibhavaï, nō taṁ parissahā abhijuñjiya-abhijuñjiya abhibhavanti.</p>
	    <p>sē ṇaṁ muṇḍē bhavittā agārāō aṇagāriyaṁ pavvaïē chahiṁ jīvaṇikāēhiṁ nissaṅkitē parissahē abhijuñjiya-abhijuñjiya abhibhavati, nō taṁ parissahā abhijuñjiya-abhijuñjiya abhibhavanti.</p>
	  </div>
	  <div type="section" n="238">
	    <p>ēgamēgā ṇaṁ puḍhavī tihiṁ valaēhiṁ savvaō samantā samparikkhittā, taṁ jahā ghaṇōdadhivalaēṇaṁ ghaṇavātavalaēṇaṁ taṇuvāyavalaēṇaṁ.</p>
	  </div>
	  <div type="section" n="239">
	    <p>nēraïyā ṇaṁ ukkōsēṇaṁ tisamaïēṇaṁ viggahēṇaṁ uvajjanti, ēgindiyavajjaṁ jāva vēmāṇiyāṇaṁ.</p>
	  </div>
	  <div type="section" n="240">
	    <p>khīṇamōhassa ṇaṁ arahaō taō kammaṁsā jugavaṁ khijjanti, taṁ jahā — nāṇāvaraṇijjaṁ daṁsaṇāvaraṇijjaṁ antarāiyaṁ.</p>
	  </div>
	  <div type="section" n="241">
	    <p>abhiīnakkhattē titārē paṇṇattē, ēvaṁ- savaṇē, assiṇī, bharaṇī, magasirē, pūsē, jeṭṭhā.</p>
	  </div>
	  <div type="section" n="242">
	    <p>dhammāō ṇaṁ arahāō santī arahā tihiṁ sāgarōvamēhiṁ ticaübbhāgapaliōvamaūṇaēhiṁ vītikkantēhiṁ samuppaṇṇē.</p>
	  </div>
	  <div type="section" n="243">
	    <p>samaṇassa ṇaṁ bhagavaō mahāvīrassa jāva taccāō purisajugāō jugantakarabhūmī, mallī ṇaṁ arahā tihiṁ purisasaēhiṁ saddhiṁ muṇḍē bhavittā agārāō aṇagāriyaṁ pavvaïē, ēvaṁ pāsē vi.</p>
	  </div>
	  <div type="section" n="244">
	    <p>samaṇassa ṇaṁ bhagavatō mahāvīrassa tiṇṇi sayā caüddasapuvvīṇaṁ ajiṇāṇaṁ jiṇasaṁ-kāsāṇaṁ savvakkharasaṇṇivātīṇaṁ jiṇa iva avitahavāgaramāṇāṇaṁ ukkōsiyā caüddasapuvvisampayā hutthā.</p>
	  </div>
	  <div type="section" n="245">
	    <p>taō titthayarā cakkavaṭṭī hotthā taṁ jahā — santī kūnthu arō.</p>
	  </div>
	  <div type="section" n="246">
	    <p>taō gēvijja-vimāṇa-patthaḍā pannattā taṁ jahā — heṭṭhima-gēvijja-vimāṇaṁ-patthaḍē, majjhima-gēvijja-vimāṇa-patthaḍē uvarima-gēvijja-vimāṇa-patthaḍē; hiṭṭhima-gēvijja-vimāṇa-patthaḍē tivihē paṇṇattē taṁ jahā — heṭṭhima-heṭṭhima-gēvijja-vimāṇa-patthaḍē, heṭṭhima-majjhima-gēvijja-vimāṇa-patthaḍē heṭṭhi-uvarima-gēvijja-vimāṇa-patthaḍē; majjhima-gēvijja-vimāṇa-patthaḍē tivihē paṇṇattē taṁ jahā — majjhima-heṭṭhima-gēvijja-vimāṇa-patthaḍē, majjhima-majjhima-gēvijja-vimāṇa-patthaḍē, majjhima-uvarima-gēvijja-vimāṇa-patthaḍē; uvarima-gēvijja-vimāṇa-patthaḍē tivihē paṇṇattē taṁ jahā — uvarima-heṭṭhima-gēvijja-vimāṇa-patthaḍē, uvarima-majjhima-gēvijja-vimāṇa-patthaḍē, uvarima-uvarima-gēvijja-vimāṇa-patthaḍē.</p>
	  </div>
	  <div type="section" n="247">
	    <p>jīvāṇaṁ tiṭṭhāṇaṇivvattitē poggalē pāvakammattāē ciṇiṁsu vā ciṇanti vā ciṇissanti vā taṁ jahā — itthiṇivvattitē purisaṇivvattitē napuṁsagaṇivvattitē ēvaṁ-ciṇa-uvaciṇa-bandha-udīra-vēda taha nijjarā cēva.</p>
	  </div>
	  <div type="section" n="248">
	    <p>tipadēsiyā khandhā anantā pa0 ēvaṁ jāva tiguṇalukkhā poggalā anantā pa0.</p>
	  </div>
	</div><!-- uddēsō 4 !-->
      </div><!-- ṭhāṇaṁ 3 !-->
      <div type="ṭhāṇaṁ" n="4">
	<div type="uddēsō" n="1">
	  <div type="section" n="249">
	    <p>cattāri antakiriyāō pannattāō taṁ jahā — tattha khalu imā paḍhamā antakiriyā-appakammapaccāyātē yāvi bhavati, sē ṇaṁ muṇḍē bhavittā agārāō aṇagāriyaṁ pavvaïē sañjamabahulē saṁvarabahulē samāhibahulē lūhē tīraṭṭhī uvahāṇavaṁ dukkhakkhavē tavassī tassa ṇaṁ nō tahappagārē tavē bhavati nō tahappagārā vēyaṇā bhavati tahappagārē purisajjātē dīhēṇaṁ pariyāēṇaṁ sijjhati bujjhati muccati pariṇivvāti savvadukkhāṇamantaṁ karēi, jahā — sē bharahē rāyā cāurantacakkavaṭṭī, paḍhamā antakiriyā.</p>
	    <p>ahāvarā doccā antakiriyā, mahākammapaccāyātē yāvi bhavati, sē ṇaṁ muṇḍē bhavittā agārāō aṇagāriyaṁ pavvaïē, sañjamabahulē saṁvarabahulē jāva uvahāṇavaṁ dukkhakkhavē tavassī, tassa ṇaṁ tahappagārē tavē bhavati tahappagārā vēyaṇā bhavati, tahappagārē purisajātē niruddhēṇaṁ pariyāēṇaṁ sijjhati jāva antaṁ karēti jahā sē gayasūmālē aṇagārē, doccā antakiriyā.</p>
	    <p>ahāvarā taccā antakiriyā, mahākammapaccāyātē yāvi bhavati, sē ṇaṁ muṇḍē bhavittā agārāō aṇagāriyaṁ pavvaïē, jahā doccā, navaraṁ dīhēṇaṁ pariyāēṇaṁ sijjhati jāva savvadukkhāṇamantaṁ karēti, jahā — sē saṇaṅkumārē rāyā cāuranta-cakkavaṭṭī, taccā antakiriyā.</p>
	    <p>ahāvarā caütthā antakiriyā- appakammapaccāyatē yāvi bhavati, sē ṇaṁ muṇḍē bhavittā pavvaïē sañjamabahulē jāva tassa ṇaṁ nō tahappagārē tavē bhavati nō tahappagārā  vēyaṇā bhavati, tahappagārē purisajātē niruddhēṇaṁ pariyāēṇaṁ sijjhati jāva savvadukkhāṇamantaṁ karēti, jahā — sā marudēvā bhagavatī, caütthā antakiriyā.</p>
	  </div>
	  <div type="section" n="250">
	    <p>cattāri rukkhā pannattā taṁ jahā — unnatē nāmamēgē unnatē unnatē nāmamēgē paṇatē, paṇatē nāmamēgē unnatē, paṇatē nāmamēgē paṇatē; ēvāmēva cattāri purisajātā pannattā taṁ jahā — unnatē nāmēgē unnatē tahēva jāva paṇatē nāmamēgē paṇatē.</p>
	    <p>catāri rukkhā pannattā taṁ jahā — unnatē nāmamēgē uṇṇatapariṇatē, unnatē nāmamēgē paṇatapariṇatē, paṇatē nāmamēgē uṇṇatapariṇatē, paṇatē nāmamēgē paṇatapariṇatē; ēvāmēva cattāri purisajātā pannattā taṁ jahā — unnatē nāmamēgē uṇṇatapariṇatē caübhaṅgō.</p>
	    <p>cattāri rukkhā pannattā tañjahā-unnatē nāmamēgē uṇṇatarūvē tahēva caübhaṅgō. ēvāmēva cattāri purisajāyā pannattā taṁ jahā — unnatē nāmamēgē uṇṇatarūvē, caübhaṅgō0.</p>
	    <p>cattāri purisajāyā pannattā taṁ jahā — unnatē nāmamēgē uṇṇatamaṇē, caübhaṅgō0 ēvaṁ saṅkappē, pannē, diṭṭhī, sīlāyārē, vavahārē, parakkamē, ēgē purisajāē paḍivakkhō natthi.</p>
	    <p>cattāri rukkhā pa0 taṁ0 ujjū nāmamēgē ujjū, ujjū nāmamēgē vaṅkē, caübhaṅgō-4, ēvāmēva cattāri purisajātā pa0 taṁ0- ujjūnāmamēgē-4, ēvaṁ jahā unnatapaṇatēhiṁ gamō tahā ujjuvaṅkēhi vi bhāṇiyavvō, jāva parakkamē.</p>
	  </div>
	  <div type="section" n="251">
	    <p>paḍimāpaḍivaṇṇassa ṇaṁ aṇagārassa kappanti cattāri bhāsāō bhāsittaē, taṁ jahā — jāyaṇī pucchaṇī aṇuṇṇavaṇī puṭṭhassa vāgaraṇī.</p>
	  </div>
	  <div type="section" n="252">
	    <p>cattāri bhāsājātā pannattā taṁ jahā — saccamēgaṁ bhāsajjāyaṁ, bīyaṁ mōsaṁ, taïyaṁ saccamōsaṁ, caütthaṁ asaccamōsaṁ.</p>
	  </div>
	  <div type="section" n="253">
	    <p>cattāri vatthā pannattā taṁ jahā — suddhē nāmaṁ ēgē suddhē, suddhē nāmaṁ ēgē asuddhē, asuddhē nāmaṁ ēgē suddhē, asuddhē nāmaṁ ēgē asuddhē; ēvāmēva cattāri purisajāyā pannattā taṁ jahā — suddhē nāmaṁ ēgē suddhē caübhaṅgō-4, ēvaṁ pariṇata rūvē vatthā sapaḍivakkhā, cattāri purisajātā pa0 taṁ0- suddhē nāmaṁ ēgē suddhamaṇē caübhaṅgō-4, ēvaṁ saṅkappē jāva parakkamē.</p>
	  </div>
	  <div type="section" n="254">
	    <p>cattāri suttā pa0 taṁ0 jahā — atijātē aṇujātē avajātē kuliṅgālē.</p>
	  </div>
	  <div type="section" n="255">
	    <p>cattāri purisajāyā pannattā taṁ jahā — saccē nāmaṁ ēgē saccē, saccē nāmaṁ ēgē asaccē asaccē nāmaṁ ēgē saccē, asaccē nāmaṁ ēgē asaccē, ēvaṁ pariṇatē jāva parakkamē.</p>
	    <p>cattāri vatthā pannattā taṁ jahā — suī nāmaṁ ēgē suī suī nāmaṁ ēgē asuī, caübhaṅgō, ēvāmēva cattāri purisajāyā pannattā, taṁ jahā — suī nāmaṁ ēgē suī, caübhaṅgō, ēvaṁ jahēva suddhēṇaṁ vatthēṇaṁ bhaṇitaṁ, tahēva sutiṇāvi, jāva parakkamē.</p>
	  </div>
	  <div type="section" n="256">
	    <p>cattāri kōravā pannattā taṁ jahā — ambapalambakōravē, tālapalambakōravē, vallipalambakōravē, meṇḍhavisāṇakōravē; ēvāmēva cattāri purisajāyā pannattā taṁ jahā — ambapalambakōravasamāṇē, tālapalambakōravasamāṇē, vlipalambakōravasamāṇē, meṇḍhavisāṇakōravasamāṇē.</p>
	  </div>
	  <div type="section" n="257">
	    <p>cattāri dhuṇā pannattā taṁ jahā — tayakkhāē challikkhāē kaṭṭhakkhāē sārakkhāē ēvāmēva cattāri bhikkhāgā pannattā taṁ jahā — tayakkhāyasamāṇē jāva sārakkhāyasamāṇē, tayakkhāyasamāṇassa ṇaṁ bhikkhāgassa sārakkhāyasamāṇē tavē paṇṇattē, sārakkhāyasamāṇassa ṇaṁ bhikkhāgassa tayakkhāyasamāṇē tavē paṇṇattē, challikkhāyasamāṇassa ṇaṁ bhikkhāgassa kaṭṭhakkhāyasamāṇē tavē paṇṇattē, kaṭṭhakkhāyasamāṇassa ṇaṁ bhikkhāgassa challikkhāyasamāṇē tavē paṇṇattē.</p>
	  </div>
	  <div type="section" n="258">
	    <p>caüvvihā taṇavaṇassatikāiyā pannattā taṁ jahā — aggabīyā mūlabīyā pōrabīyā khandhavīyā.</p>
	  </div>
	  <div type="section" n="259">
	    <p>caühiṁ ṭhāṇēhiṁ ahuṇōvavaṇṇē nēraïē nirayalōgaṁsi icchejjā māṇusaṁ lōgaṁ havvamāgacchittaē nō cēva ṇaṁ sañcāēti havvamāgacchittaē, ahuṇōvavaṇṇē nēraïē nirayalōgaṁsi samubbhūyaṁ vēyaṇaṁ vēyamāṇē icchejjā māṇusaṁ lōga havvamāgacchittaē nō cēva ṇaṁ sañcāēti havvamāgacchittaē.</p>
	    <p>ahuṇōvavaṇṇē nēraïē nirayalōgaṁsi nirayapālēhiṁ bhujjō-bhujjō ahiṭṭhijjamāṇē icchejjā māṇusaṁ lōgaṁ havvāmāgacchittaē nō cēva ṇaṁ sañcāēti havvamāgacchittaē.</p>
	    <p>ahuṇōvavaṇṇē nēraïē nirayavēyaṇijjaṁsi kammaṁsi akkhīṇaṁsi avēiyaṁsi anijjiṇṇaṁsi icchejjā māṇusa lōgaṁ havvamāgacchittaē nō cēva ṇaṁ sañcāēti havvamāgacchitaē ahuṇōvavaṇṇē nēraïē nirayāuṁsi kammaṁsi akkhīṇaṁsi avēiyaṁsi aṇijjiṇṇaṁsi icchejjā māṇusaṁ lōgaṁ havvāmāgacchittaē ṇō cēva ṇaṁ sañcāēti havvāmāgacchittaē.</p>
	    <p>iccētēhiṁ caühiṁ ṭhāṇēhiṁ ahuṇōvavaṇṇē nēraïē nirayalōgaṁsi icchejjā māṇusaṁ lōgaṁ havvamāgacchittaē nō cēva ṇaṁ sañcāēti havvamāgacchittaē.</p>
	  </div>
	  <div type="section" n="260">
	    <p>kappanti nigganthīṇaṁ cattāri saṅghāḍīō dhārittaē vā pariharittaē vā taṁ jahā ēgaṁ duhatthavitthāraṁ, dō tihatthavitthārā ēgaṁ caütthavitthāraṁ.</p>
	  </div>
	  <div type="section" n="261">
	    <p>cattāri jhāṇā pannattā taṁ jahā — aṭṭē jhāṇē roddē jhāṇē dhammē jhāṇē sukkē jhāṇē,</p>
	    <p>aṭṭē jhāṇē caüvvihē paṇṇattē taṁ jahā — amaṇuṇṇa-sampaōga-sampaüttē tassa vippaōga-sati-samaṇṇāgatē yāvi bhavati, maṇuṇṇa-sampaōga-sampaüttē tassa avippaōga-sati-samaṇṇāgatē yāvi bhavati, ātaṅka-sampaōga-sampaüttē tassa vippaōga-sati-samaṇṇagatē yāvi bhavati, parijusita-kāma-bhōga-sampaōga-sampaüttē tassa avippaōga-sati-samaṇṇāgatē yāvi bhavati, aṭṭassa ṇaṁ jhāṇassa cattāri lakkhaṇā pannattā taṁ jahā — kandaṇatā sōyaṇatā tippaṇatā paridēvaṇatā,</p>
	    <p>roddē jhāṇē caüvvihē paṇṇattē taṁ jahā — hiṁsāṇubandhi mōsāṇubandhi tēṇāṇubandhi sārakkhanāṇubandhi. ruddassa ṇaṁ jhāṇassa cattāri lakkhaṇā pannattā taṁ jahā — ōsaṇṇadōsē bahudōsē annāṇadōsē āmaraṇantadōsē.</p>
	    <p>dhammē jhāṇē caüvihē caüppaḍōyārē paṇṇatta taṁ jahā — āṇāvijaē avāyavijaē vivāgavijaē saṇṭhāṇavijaē. dhammassa ṇaṁ jhāṇassa cattāri lakkhaṇā pannattā taṁ jahā — āṇāruī nisaggarui sutaruī ōgāḍharuī. dhammassa ṇaṁ jhāṇassa cattāri ālambaṇā pannattā taṁ jahā — vāyaṇā paḍipucchaṇā pariyaṭṭaṇā aṇuppēhā. dhammassa ṇaṁ jhāṇassa cattāri aṇuppēhāō pannattāō taṁ jahā — ēgāṇuppēhā aṇiccāṇuppēhā asaraṇāṇuppēhā saṁsārāṇuppēhā,</p>
	    <p>sukkē jhāṇē caüvvihē caüppaḍōārē paṇṇattē taṁ jahā — puhattavitakkē saviyārī ēgattavitakkē aviyārī, suhumakiriē aṇayaṭṭī, samucchiṇṇakiriē appaḍivātī sukkassa ṇaṁ jhāṇassa cattāri lakkhaṇā pannattā taṁ jahā — avvahē asammōhē vivigē viussaggē sukkassa ṇaṁ jhāṇassa cattāri ālambaṇā pannattā taṁ jahā — khantī muttī ajjavē maddavē. sukkassa ṇaṁ jhāṇassa cattāri aṇuppēhāō pannattāō taṁ jahā — aṇantavattiyāṇuppēhā vippariṇāmāṇuppēhā asubhāṇuppēhā avāyāṇuppēhā.</p>
	  </div>
	  <div type="section" n="262">
	    <p>caüvvihā dēvāṇa ṭhitī pannattā taṁ jahā — dēvē nāmamēgē, dēvasiṇātē nāmamēgē, dēvapurōhitē nāmamēgē, dēvapajjalaṇē nāmamēgē.</p>
	    <p>caüvvihē saṁvāsē paṇṇattē taṁ jahā — dēvē nāmamēgē dēvīē saddhiṁ saṁvāsaṁ gacchejjā, dēvē nāmamēgē chavīē saddhiṁ saṁvāsaṁ gacchejjā, chavī nāmamēgē dēvīē saddhiṁ saṁvāsaṁ gacchejjā, chavī nāmamēgē chavīē saddhiṁ saṁvāsaṁ gacchejjā.</p>
	  </div>
	  <div type="section" n="263">
	    <p>cattāri kasāyā pannattā taṁ jahā — kōhakasāē māṇakasāē māyākasāē lōbhakasāē ēvaṁ-nēraïyāṇaṁ jāva vēmāṇiyāṇaṁ.</p>
	    <p>caüpatiṭṭhitē kōhē paṇṇattē taṁ jahā — ātapatiṭṭhitē parapatiṭṭhitē tadubhayapatiṭṭhitē apatiṭṭhitē ēvaṁ nēraïyāṇaṁ jāva vēmāṇiyāṇaṁ, ēvaṁ jāva lōbhē, jāva vēmāṇiyāṇaṁ.</p>
	    <p>caühiṁ ṭhāṇēhiṁ kōdhuppattī sitā, taṁ jahā — khettaṁ paḍuccā vatthuṁ paḍuccā sarīraṁ paḍuccā uvahiṁ paḍuccā, ēvaṁ-nēraïyāṇaṁ jāva vēmāṇiyāṇaṁ, ēvaṁ jāva lōbhē0 jāva vēmāṇiyāṇaṁ.</p>
	    <p>caüvvidhē kōhē paṇṇattē taṁ jahā — anantāṇubandhīkōhē apaccakkhāṇakōhē, paccakkhāṇāvaraṇē kōhē, sañjalaṇē kōhē, ēvaṁ-nēraïyāṇaṁ jāva vēmāṇiyāṇaṁ, ēvaṁ jāva lōbhē0 jāva vēmāṇiyāṇaṁ.</p>
	    <p>caüvvihē kōhē pannattē taṁ jahā — ābhōgaṇivvattitē aṇābhōgaṇivvattitē uvasantē aṇuvasantē ēvaṁ-nēraïyāṇaṁ jāva vēmāṇiyāṇaṁ caüvvihē mānē pannattē taṁ jahā-ābhōgaṇivvattitē aṇābhōgaṇivvattitē uvasantē aṇuvasantē ēvaṁ- ṇēraïyāṇaṁ jāva vēmāṇiyāṇaṁ ।ēvaṁ jāva lōbhē jāva vēmāṇiyāṇaṁ.</p>
	  </div>
	  <div type="section" n="264">
	    <p>jīvā ṇaṁ caühiṁ ṭhāṇēhiṁ aṭṭhakammapaḍīō ciṇiṁsu, taṁ jahā — kōhēṇaṁ māṇēṇaṁ māyāē lōbhēṇaṁ, ēvaṁ jāva vēmāṇiyāṇaṁ; ēvaṁ ciṇanti ēsa daṇḍaō, ciṇissanti ēsa daṇḍaō, ēvaṁ-uvaciṇiṁsu uvaciṇanti uvaciṇissanti bandhisuṁ-3, udīriṁsu-3, vēdēṁsu-3, nijjarēsu-3, jāva vēmāṇiyāṇaṁ.</p>
	  </div>
	  <div type="section" n="265">
	    <p>cattāri paḍimāō pannattāō taṁ jahā — samāhipaḍimā uvahāṇapaḍimā vivēgapaḍimā viussaggapaḍimā, cattāri paḍimāō pannattāō taṁ jahā — bhaddā subhaddā mahābhaddā savvatōbhaddā, cattāri paḍimāō pannattāō taṁ jahā — khuḍḍiyā mōyapaḍimā, mahalliyā mōyapaḍimā, javamajjhā, vaïramajjhā.</p>
	  </div>
	  <div type="section" n="266">
	    <p>cattāri atthikāyā ajīvakāyā pannattā taṁ jahā — dhammatthikāē adhammatthikāē āgāsatthikāē poggalatthikāē. cattāri atthikāyā arūvikāyā pannattā taṁ jahā — dhammatthikāē adhammatthikāē āgāsatthikāē jīvatthikāē.</p>
	  </div>
	  <div type="section" n="267">
	    <p>cattāri phalā paṇṇattā taṁ jahā — āmē nāmamēgē āmamahurē, āmē nāmamēgē pakkamahurē, pakkē nāmamēgē āmamahurē, pakkē nāmamēgē pakkamahurē; ēvāmēva cattāri purisajāyā pannattā taṁ jahā — āmē nāmamēgē āmamahuraphalasamāṇē-4.</p>
	  </div>
	  <div type="section" n="268">
	    <p>caüvvihē saccē paṇṇattē0 kāujjuyayā bhāsujjuyayā bhāvujjuyayā avisaṁvāyaṇājōgē, caüvvihē mōsē paṇṇattē taṁ jahā — kāyaaṇujjuyayā bhāsaaṇujjuyayā bhāvaaṇujjuyayā visaṁvādaṇājōgē.</p>
	    <p>caüvvihē paṇidhāṇē paṇṇattē taṁ jahā — maṇapaṇidhāṇē vaïpaṇidhāṇē kāyapaṇidhāṇē uvakaraṇa- paṇidhāṇē ēvaṁ- nēraïyāṇaṁ pañcindiyāṇaṁ jāva vēmāṇiyāṇaṁ.</p>
	    <p>caüvvihē suppaṇihāṇē paṇṇattē taṁ jahā — maṇasuppaṇihāṇē vaïsuppaṇihāṇē kāyasuppaṇihāṇē uvagaraṇasuppaṇihāṇē, ēvaṁ-sañjayamaṇussāṇavi; caüvvihē duppaṇihāṇē pa0 taṁ0- maṇaduppaṇihāṇē vaïduppaṇihāṇē kāyaduppaṇihāṇē uvakaraṇaduppaṇihāṇē ēvaṁ-pañcidiyāṇaṁ jāva vēmāṇiyāṇaṁ.</p>
	  </div>
	  <div type="section" n="269">
	    <p>cattāri purisajāyā pannattā taṁ jahā — āvatabhaddaē nāmamēgē nō saṁvāsabhaddaē, saṁvāsabhaddaē nāmamēgē nō āvātabhaddaē, ēgē āvātabhaddaēvi saṁvāsabhaddaēvi, ēgē nō āvātabhaddaē nō saṁvāsabhaddaē; cattāri purisajāyā pannattā taṁ jahā — appaṇō nāmamēgē vajjaṁ pāsati nō parassa, parassa nāmamēgē vajjaṁ pāsati nō appaṇō-4, cattāri purisajāyā pannattā taṁ jahā — appaṇō nāmamēgē vajjaṁ udīrēi nō parassa-4, cattāri purisajāyā pannattā taṁ jahā — appaṇō nāmamēgē vajjaṁ uvasāmēti nō parassa-4, cattāri purisajāyā pannattā taṁ jahā — abbhuṭṭhēti nāmamēgē nō abbhuṭṭhāvēti-,4, cattāri purisajāyā pannattā taṁ jahā — vandati nō vandāvēti-4 ēvaṁ sakkārēi, sammāṇenti, pūēi, vāēi, paḍipucchati, pucchaï, vāgarēti, suttadharē nāmamēgē nō atthadharē atthadharē nāmamēgē nō suttadharē-4.</p>
	  </div>
	  <div type="section" n="270">
	    <p>camarassa ṇaṁ asurindassa asurakumāraraṇṇō cattāri lōgapālā pannattā taṁ jahā — sōmē jamē varuṇē vēsamāṇē, ēvaṁ- balissavi-sōmē jamē vēsamaṇē varuṇē, dharaṇassa- kālapālē kōlapālē sēlapālē saṅkhapālē, bhūyāṇandassa- kālapālē kōlapālē saṅkhapālē sēlapālē, vēṇudēvassa- cittē vicittē cittapakkhē vicittapakkhē, vēṇudālissa- cittē vicittē vicittapakkhē cittapakkhē, harikantassa- pabhē suppabhē pabhakantē suppabhakantē, harissahassa- pabhē suppabhē suppabhakantē pabhakantē, aggisihassa- tēū tēusihē tēukantē tēuppabhē, aggimāṇavassa- tēū tēusihē tēuppabhē tēukantē, puṇṇassa- rūvē rūvaṁsē rūvakantē rūvappabhē, visiṭṭhassa- rūvē rūvaṁsē rūvappabhē rūvakantē, jalakantassa- jalē jalaratē jalakantē jalappabhē, jalappahassa- jalē jalaratē jalappahē jalakantē, amitagatissa- turiyagati khippagatī sīhagatī sīhavikkamagatī, amitavāhaṇassa- turiyagatī khippagatī sīhavikkamagatī sīhagatī, vēlambassa- kālē mahākālē añjaṇē riṭṭhē, pambhajaṇassa- kālē mahākālē riṭṭhē añjaṇē, dhōsassa- āvattē viyāvatē nandiyāvattē mahānandiyāvattē, mahādhōsassa- āvattē viyāvattē mahānandiyāvattē nandiyāvattē, sakkassa- sōmē jamē varuṇē vēsamaṇē, īsāṇassa- sōmē jamē vēsamaṇē varuṇē, ēvaṁ-ēgantaritā jāva accutassa, caüvvihā vāukumārā pannattā taṁ jahā — kālē mahākālē vēlambē pabhañjaṇē.</p>
	  </div>
	  <div type="section" n="271">
	    <p>caüvvihā dēvā pannattā taṁ jahā — bhavaṇavāsī vāṇamantarā jōisiyā vimāṇavāsī.</p>
	  </div>
	  <div type="section" n="272">
	    <p>caüvvihē pamāṇē pa0 taṁ0- davvappamāṇē khettappamāṇē kālappamāṇē bhāvappamāṇē.</p>
	  </div>
	  <div type="section" n="273">
	    <p>cattāri disākumārimahattariyāō paṇṇattāō taṁ jahā — ruyā rūyaṁsā surūvā rūyāvatī.</p>
	    <p>cattārī vijjukumārīmahattariyāō pannattāō taṁ jahā cittā cittakaṇagā satērā sōtāmaṇī.</p>
	  </div>
	  <div type="section" n="274">
	    <p>sakkassa ṇaṁ dēvindassa dēvaraṇṇō majjhimaparisāē dēvāṇaṁ cattāri paliōvamāiṁ ṭhitī pannattā. īsāṇassa ṇaṁ dēvindassa dēvaraṇṇō majjhimaparisāē dēvīṇaṁ cattāri paliōvamāiṁ ṭhitī pannattā.</p>
	  </div>
	  <div type="section" n="275">
	    <p>caüvvihē saṁsārē paṇṇattē taṁ jahā — davvasaṁsārē khētatasaṁsārē kālasaṁsārē bhāva-saṁsārē.</p>
	  </div>
	  <div type="section" n="276">
	    <p>caüvvihē diṭṭhivāē pa0 taṁ0 jahā — parikammaṁ suttāiṁ puvvagaē aṇujōgē.</p>
	  </div>
	  <div type="section" n="277">
	    <p>caüvvihē pāyacchittē paṇṇattē taṁ jahā — nāṇapāyacchittē daṁsaṇapāyacchittē carittapāyacchittē ciyattakiccapāyacchittē; caüvvihē pāyacchittē paṇṇattē taṁ jahā — paḍisēvaṇā-pāyacchittē sañjōyaṇāpāyacchitē ārōvaṇāpāyacchittē paliuñcaṇāpāyacchittē.</p>
	  </div>
	  <div type="section" n="278">
	    <p>caüvvihē kālē paṇṇattē taṁ jahā — pamāṇakālē ahāuyanivvattikālē maraṇakālē addhākālē.</p>
	  </div>
	  <div type="section" n="279">
	    <p>caüvvihē poggalapariṇāmē paṇṇattē taṁ jahā — vaṇṇapariṇāmē gandhapariṇāmē rasapariṇāmē phāsapariṇāmē.</p>
	  </div>
	  <div type="section" n="280">
	    <p>bharahēravaēsu ṇaṁ vāsēsu purima-pacchima-vajjā majjhimagā bāvīsaṁ arahantā bhagavantā cāujjāmaṁ dhammaṁ pannavayanti taṁ jahā — savvāō pāṇātivāyāō vēramaṇaṁ, savvāō musāvāyāō vēramaṇaṁ, savvāō adinnādāṇāō vēramaṇaṁ, savvāō bahiddhādāṇāō vēramaṇaṁ, savvēsu ṇaṁ mahāvidēhēsu arahantā bhagavantō cāujjāmaṁ dhammaṁ paṇṇavayanti taṁ jahā — savvāō pāṇātivāyāō vēramaṇaṁ jāva savvāō bahiddhadāṇāō vēramaṇaṁ.</p>
	  </div>
	  <div type="section" n="281">
	    <p>cattāri duggatīō pannattāō taṁ jahā — nēraïyaduggatī tirikkhajōṇiya-duggatī maṇussaduggatī dēvaduggatī; cattāri soggaīō pannattāō taṁ jahā — siddhasoggatī dēvasoggatī maṇuyasoggatī sukulapaccāyātī; cattāri duggatā pannattā taṁ jahā — nēraïyaduggatā tirikkhajōṇiyaduggatā maṇuyaduggatā dēva-duggātā; cattāri suggatā pannattā taṁ jahā — siddhasuggattā dēvasuggatā maṇuyasuggatā sukulapaccāyāyā.</p>
	  </div>
	  <div type="section" n="282">
	    <p>paḍhamasamayajiṇassa ṇaṁ cattāri kammaṁsā khīṇā bhavati taṁ jahā — nāṇāvaraṇijjaṁ daṁsaṇāvaraṇijjaṁ mōhaṇijjaṁ antarāiyaṁ; uppaṇṇanāṇadaṁsaṇadharē ṇaṁ arahā jiṇē kēvalī cattāri kammaṁsē vēdēti taṁ jahā — vēdaṇijjaṁ āuyaṁ nāmaṁ gōtaṁ.</p>
	    <p>paḍhamasamayasiddhassa ṇaṁ cattāri kammaṁsā jugavaṁ khijjanti taṁ jahā — vēyaṇijjaṁ āuyaṁ nāmaṁ gōtaṁ.</p>
	  </div>
	  <div type="section" n="283">
	    <p>caühiṁ ṭhāṇēhiṁ hāsuppattī sayā taṁ jahā — pāsettā bhāsettā suṇettā sambharettā.</p>
	  </div>
	  <div type="section" n="284">
	    <p>caüvvihē antarē paṇṇattē taṁ jahā — kaṭṭhantarē pamhantarē lōhantarē pattharantarē, ēvāmēva itthiē vā purisassa vā caüvvihē antarē paṇṇattē taṁ jahā — kaṭṭhantarasamāṇē pamhantarasamāṇē lōhantarasamāṇē pattharantarasamāṇē.</p>
	  </div>
	  <div type="section" n="285">
	    <p>cattāri bhayagā pannattā taṁ jahā — divasabhayaē jattābhayaē uctattabhayaē kabbālabhayaē.</p>
	  </div>
	  <div type="section" n="286">
	    <p>cattāri purisajāyā pannattā taṁ jahā — sampāgaḍapaḍisēvī nāmēgē nō pacchaṇṇapaḍisēvī, pacchaṇṇapaḍisēvī nāmēgē nō sampāgaḍapaḍisēvī, ēgē sampāgaḍapaḍisēvī vi pacchaṇṇapaḍisēvī vi, ēgē nō sampāgaḍapaḍisēvī nō pacchaṇṇapaḍisēvī.</p>
	  </div>
	  <div type="section" n="287">
	    <p>camarassa ṇaṁ asurindassa asurakumāraṇṇō sōmassa mahāraṇṇō cattāri aggamahisīō pannattāō taṁ jahā — kaṇagā kaṇagalatā cittaguttā vasundharā, ēvaṁ- jamassa varuṇassa vēsamaṇassa; balissa ṇaṁ vaïrōyaṇindassa vaïrōyaṇaraṇṇō sōmassa mahāraṇṇō cattāri aggamahisīō pannattāō taṁ jahā — mitagā subhaddā vijjutā asaṇī; ēvaṁ- jamassa vēsamaṇṇassa varuṇassa; dharaṇassa ṇaṁ nāgakumārindassa nāgakumāraraṇṇō kālavālassa mahāraṇṇō cattāri aggamahisīō pannattāō taṁ jahā — asōgā vimalā suppabhā sundasaṇā; ēvaṁ jāvaṁ saṅkhavālassa bhūtāṇandassa ṇaṁ nāgakumārindassa nāgakumāraraṇṇō kālavālassa mahāraṇṇō cattāri aggamahisīō pannattāō taṁ jahā — suṇandā subhaddā sujātā sumaṇā; ēvaṁ jāva sēlavālassa jahā dharaṇassa.</p>
	    <p>ēvaṁ savvēsiṁ dāhiṇindalōgapālāṇaṁ jāva ghōsassa jahā bhūtāṇandassa ēvaṁ jāva mahāghōsassa lōgapālāṇaṁ, kālassa ṇaṁ pisāindassa pisāyaraṇṇō cattāri aggamahisīō pannattāō taṁ jahā — kamalā kamalappabhā uppalā sudaṁsaṇā; ēvaṁ- mahākālassavi; surūvassa ṇaṁ bhūtindassa bhūtaraṇṇō cattāri aggamahisīō pannattāō taṁ jahā — rūvavatī bahurūvā surūvā subhagā ēvaṁ- paḍirūvassavi; puṇabhaddassa ṇaṁ jakkhindassa jakkharaṇṇō cattāri aggamahisīō pannattāō taṁ jahā — puṇṇā bahupuṇṇittā utamā tāragā, ēvaṁ- māṇibhaddassavi; bhīmassa ṇaṁ rakkhasindassa rakkhasaraṇṇō cattāri aggamahisīō pannattāō taṁ jahā — paümā vasumatī kaṇagā rataṇappabhā; ēvaṁ-mahābhīmasassavi kiṇṇarassa ṇaṁ kiṇṇarindassa cattāri aggamahisīō pannattāō taṁ jahā — vaḍēṁsā kētumatī ratisēṇā ratippabhā; ēvaṁ- kumpurissavi sappurisassa ṇaṁ kimpurisindassa cattāri aggamahisīō pannattāō taṁ jahā — rōhiṇī navamitā hirī pupphavatī; ēvaṁ- mahāpurisassavi atikāyassa ṇaṁ mahōragindassa cattāri aggamahisīō pannattāō taṁ jahā — bhuyagā bhuyagāvatī mahākacchā phuḍā; ēvaṁ- mahākāyassavi gītaratissa ṇaṁ gandhavvidassa gandhavvaraṇṇō cattāri aggamahisīō pannattāō taṁ jahā — sughōsā vimalā sussarā sarassatī; ēvaṁ-gīyajasassavi, candassa ṇaṁ jōtisindassa jōtisaraṇṇō cattāri aggamahisīō pannattāō taṁ jahā — candappabhā dōsiṇābhā accimālī pabhaṅkarā; ēvaṁ-sūrassavi ṇavaraṁ-sūrappabhā dōsiṇābhā accimālī pabhaṅkarā; iṅgālassa ṇaṁ mahāgahassa cattāri aggamahisīō pannattāō taṁ jahā — vijayā vējayanti jayantī aparājiyā, ēvaṁ-savvēsiṁ mahaggahāṇaṁ jāva bhāvakēussa.</p>
	    <p>sakkassa ṇaṁ dēvindassa dēvaraṇṇō sōmassa mahāraṇṇō cattāri aggamahisīō pannattāō taṁ jahā — rōhiṇī mayaṇā cittā sāmā, ēvaṁ jāva vēsamaṇassa; īsāṇassa ṇaṁ dēvindassa dēvaraṇṇō sōmassa mahāraṇṇō cattāri aggamahisīō pannattāō taṁ jahā — puḍhavī rātī rayaṇī vijjū, ēvaṁ jāva varuṇṇassa.</p>
	  </div>
	  <div type="section" n="288">
	    <p>cattāri gōrasavigatīō pannattāō taṁ jahā — khīraṁ dahiṁ sappiṁ navanītaṁ; cattāri siṇēhavigatīō pannattāō taṁ jahā — tēllaṁ ghayaṁ vasā navanītaṁ; cattāri mahāvigatīō pannattāō taṁ jahā-mahuṁ maṁsaṁ majjaṁ navaṇītaṁ.</p>
	  </div>
	  <div type="section" n="289">
	    <p>cattāri kūḍāgārā pannattā taṁ jahā — guttē nāmaṁ ēgē guttē, guttē nāmaṁ ēgē aguttē, aguttē nāmaṁ ēgē guttē, aguttē nāmaṁ ēgē aguttē ēvāmēva cattāri purisajāyā pannattā taṁ jahā — guttē nāmaṁ ēgē guttē-4.</p>
	    <p>cattāri kūḍāgārasālāō pannattāō taṁ jahā — guttā ṇāmamēgā guttaduvārā, guttā ṇāmamēgā aguttadārā, aguttā ṇāmamēgā guttaduvārā, aguttā ṇāmamēgā aguttaduvārā; ēvāmēva cattāritthīō paṇṇattāō taṁ jahā — guttā ṇāmamēgē guttindiyā, guttā ṇāmamēgā aguttindiyā-4.</p>
	  </div>
	  <div type="section" n="290">
	    <p>caüvihā ōgāhaṇā pa0 taṁ0 jahā — davvōgāhaṇā khettōgāhaṇā kālōgāhaṇā bhāvōgāhaṇā.</p>
	  </div>
	  <div type="section" n="291">
	    <p>cattāri pannattīō aṅgabāhiriyāō pannattāō taṁ jahā — candapannattī sūrapannattī jambuddīvapannattī dīvasāgarapannattī.</p>
	  </div>
	</div><!-- uddēsō 1 !-->
	<div type="uddēsō" n="2">
	  <div type="section" n="292">
	    <p>cattāri paḍisaṁlīṇā pannattā taṁ jahā — kōhapaḍisaṁlīṇē māṇapaḍisaṁlīṇē māyāpaḍisaṁlīṇē lōbhapaḍisaṁlīṇē; cattāri apaḍisaṁlīṇā pannattā taṁ0- kōhaapaḍisaṁlīṇē jāva lōbhaapaḍisaṁlīṇē cattāri paḍisaṁlīṇā pannattā taṁ jahā — maṇapaḍisaṁlīṇē vatipaḍisaṁlīṇē kāyapaḍisaṁlīṇē indiyapaḍisaṁlīṇē cattāri apaḍisaṁlīṇā pa0 taṁ0- maṇaapaḍisaṁlīṇē jāva indiyaapaḍisaṁlīṇē.</p>
	  </div>
	  <div type="section" n="293">
	    <p>cattāri purisajāyā pannattā taṁ jahā — dīṇē nāmamēgē dīṇē, dīṇē nāmēgē adīṇē, adīṇē nāmamēgē dīṇē, adīṇē nāmamēgē adīṇē; cattāri purisajāyā pannattā taṁ jahā dīṇē nāmamēgē dīṇapariṇatē, dīṇē nāmamēgē adīṇapariṇatē, adīṇē nāmamēgē dīṇapariṇatē, adīṇē nāmamēgē adīṇapariṇatē.</p>
	    <p>cattāri purisajāyā pannattā taṁ jahā — dīṇē nāmamēgē dīṇarūvē, dīṇē nāmamēgē adīṇarūvē, adīṇē nāmamēgē dīṇarūvē, adīṇē nāmamēgē adīṇarūvē.</p>
	    <p>ēvaṁ  dīnamaṇē-4, dīnasaṅkappē-4, dīnapannē-4, dīnadiṭṭhī-4, dīnasīlācārē-4, dīnavavahārē-4, cattāri purisajāyā pa0 taṁ0- dīnē nāmamēgē dīna parakkamē, dīnē nāmaēgē adīnaparakkamē,-4. ēvaṁ savvēsiṁ caübhaṅgō bhāṇiyavvō.</p>
	    <p>cattāri purisajāyā pannattā taṁ jahā — dīṇē nāmamēgē dīṇaparakkamē dīṇē nāmamēgē adīṇaparakkamē adīṇē nāmamēgē dīṇaparakkamē adīṇē nāmamēgē adīṇaparakkamē cattāri purisajāyā pannattā taṁ jahā — dīṇē nāmamēgē dīṇavittī-4, ēvaṁ dīṇajāti, dīṇabhāsī, dīṇōbhāsī.</p>
	    <p>cattāri purisajātā pa0 taṁ0- dīnē nāmaēgē dīnasēvī-4. ēvaṁ dīnē nāma ēgē dīnapariyāē-4। dīnē nāma ēgē dīna pariyālē-4. savvattha caübhaṅgō.</p>
	  </div>
	  <div type="section" n="294">
	    <p>cattāri purisajāyā pannattā taṁ jahā — ajjē nāmamēgē ajjē, ajjē nāmamēgē aṇajjē, aṇajjē nāmamēgē ajjē, aṇajjē nāmamēgē aṇajjē. cattāri purisajāyā pannattā taṁ jahā — ajjē nāmamēgē ajja pariṇaē-4, ēvaṁ ajjarūvē, ajjamaṇē, ajjasaṅkappē, ajjapannē, ajjadiṭṭhī, ajjasīlācārē, ajja vavahārē, ajjaparakkamē, ajjavittī, ajjajātī, ajjabhāsī, ajjaōbhāsī, ajjasēvī, ēvaṁ ajjapariyāē, ajjapariyālē. ēvaṁ sattara ālāvagā. jahā dīṇēṇaṁ bhaṇiyā tahā ajjēṇavi bhāṇiyavvā.</p>
	    <p>cattāri purisajāyā pannattā taṁ jahā — ajjē nāmamēgē ajjabhāvē ajjē nāmamēgē aṇajjabhāvē aṇajjē nāmamēgē ajjabhāvē aṇajjē nāmamēgē aṇajjabhāvē.</p>
	  </div>
	  <div type="section" n="295">
	    <p>cattāri usabhā pannattā taṁ jahā — jātisampaṇṇē kulasampaṇṇē balasampaṇṇē rūvasampaṇṇē ēvāmēva cattāri purisajāyā pannattā taṁ jahā — jātisampaṇṇē jāva rūvasampaṇṇē.</p>
	    <p>cattāri usabhā pannattā taṁ jahā — jātisampaṇṇē nāmaṁ ēgē nō kulasampaṇṇē, kulasampaṇṇē nāmaṁ ēgē nō jātisampaṇṇē, ēgē jātisampaṇṇēvi kulasampaṇṇēvi, ēgē nō jātisampaṇṇē nō kulasampaṇṇē; ēvāmēva cattāri purisajāyā pannattā taṁ jahā — jātisampaṇṇē nāmaēgē-4.</p>
	    <p>cattāri usabhā pannattā taṁ jahā — jātisampaṇṇē nāmaṁ ēgē nō balasampaṇṇē-4. ēvāmēva cattāri purisajāyā pannattā taṁ jahā — jātisampaṇṇē.</p>
	    <p>cattāri usabhā pannattā taṁ jahā — jātisampaṇṇē nāmaṁ ēgē nō rūvasampaṇṇē-4. ēvāmēva cattāri purasajāyā pannattā taṁ jahā — jātisampaṇṇē nāmaṁ ēgē nō rūvasampaṇṇē, rūvasampaṇē nāmaṁ ēgē nō jātisaṁ paṇṇē-4.</p>
	    <p>cattāri usabhā pannattā taṁ jahā — kulasampaṇṇē nāmaṁ ēgē nō balasampaṇṇē-4, ēvāmēva cattāri purisajāyā pannattā taṁ jahā — kulasampaṇṇē nāmaṁ ēgē nō balasampaṇṇē-4, cattāri usabhā pannattā taṁ jahā — kulasampaṇṇē nāmaṁ ēgē nō rūvasampaṇṇē-4, ēvāmēva cattāri purisajāyā pannattā taṁ jahā — kulasampaṇṇē nāmaṁ ēgē-4, cattāri usabhā pannattā taṁ jahā — balasampaṇṇē nāmaṁ ēgē nō rūvasampaṇṇē-4, ēvāmēva cattāri purisajāyā pannattā taṁ jahā — balasampaṇṇē nāmaṁ ēgē-4.</p>
	    <p>cattāri hatthī pannattā taṁ jahā — bhaddē mandē miē saṅkiṇṇē, ēvāmēva cattāri purisājāyā pannattā jaṁ jahā — bhaddē mandē miē saṅkiṇṇē, cattāri hatthī pannattā taṁ jahā — bhaddē nāmamēgē bhaddamaṇē bhaddē nāmamēgē mandamaṇē bhaddē nāmamēgē miyamaṇē bhaddē nāmamēgē saṅkiṇṇamaṇē, ēvāmēva cattāri purisajāyā pannattā taṁ jahā — bhaddē nāmamēgē bhaddamaṇē, bhaddē nāmamēgē mandamaṇē, bhaddē nāmamēgē miyamaṇē, bhaddē nāmamēgē saṅkiṇṇamaṇē, cattāri hatthī pannattā taṁ jahā — mandē nāmamēgē bhaddamaṇē, mandē nāmamēgē mandamaṇē, mandē nāmamēgē miyamaṇē, mandē nāmamēgē saṅkiṇṇamaṇē ēvāmēva cattāri purisajāyā pannattā taṁ jahā — mandē nāmamēgē bhaddamaṇē taṁ cēvā.</p>
	    <p>cattāri hatthī pannattā taṁ jahā — miē nāmamēgē bhaddamaṇē, miē nāmamēgē mandamaṇē miē nāmamēgē miyamaṇē miē nāmamēgē saṅkiṇṇamaṇē, ēvāmēva cattāri purisajāyā pannattā taṁ jahā — miē nāmamēgē bhadda maṇē, taṁ cēva.</p>
	    <p>cattāri hatthī pannattā taṁ jahā — saṅkiṇṇē nāmamēgē bhaddamaṇē, saṅkiṇṇē nāmamēgē mandamaṇē, saṅkiṇṇē nāmamēgē miyamaṇē, saṅkiṇṇē nāmamēgē saṅkiṇṇamaṇē, ēvāmēva cattāri purisajāyā pannattā taṁ jahā — saṅkiṇṇē nāmamēgē bhaddamaṇē, taṁ cēva jāva saṅkiṇṇē nāmamēgē saṅkiṇṇamaṇē.</p>
	  </div>
	  <div type="section" n="296">
	    <lg n="296">
	      <l>madhuguliya-piṅgalakkhō aṇupuvva-sujāya-dīhaṇaṅgūlō</l>
	      <l>puraō udaggadhīrō savvagasamādhitō bhaddō</l>
	    </lg>
	  </div>
	  <div type="section" n="297">
	    <lg n="297">
	      <l>cala-bahala-visama-cammō thūlasirō thalaēṇa pēēṇa</l>
	      <l>thūlanaha-danta-vālō haripiṅgala-lōyaṇō mandō</l>
	    </lg>
	  </div>
	  <div type="section" n="298">
	    <lg n="298">
	      <l>taṇuō taṇuyaggīō taṇuyataō taṇuyadanta-naha-vālō</l>
	      <l>bhīrū tatthuvviggō tāsī ya bhavē miē nāmaṁ</l>
	    </lg>
	  </div>
	  <div type="section" n="299">
	    <lg n="299">
	      <l>ētēsiṁ hatthīṇaṁ thōvā thōva tu jō aṇuharati hatthī</l>
	      <l>rūvēṇa va sīlēṇa va sō saṅkiṇṇatti nāyavvō</l>
	    </lg>
	  </div>
	  <div type="section" n="300">
	    <lg n="300">
	      <l>bhaddō majjaï saraē mandō uṇa majjatē vasantaṁmi</l>
	      <l>miu majjati hēmantē sakiṇṇō savvakālaṁmi</l>
	    </lg>
	  </div>
	  <div type="section" n="301">
	    <p>cattāri vikahāō pannattāō taṁ jahā — itthikahā bhattakahā dēsakahā rāyakahā, itthikahā caüvvihā pannattā taṁ jahā — itthīṇaṁ jāikahā itthīṇaṁ kulakahā itthīṇaṁ rūvakahā itthīṇaṁ ṇēvatthakahā; bhattakahā caüvvihā pannattā taṁ jahā — bhattassa āvāvakahā bhattassa ṇivvāvakahā bhattassa ārambhakahā bhattassa ṇiṭṭhāṇakahā; dēsakahā caüvvihā pannattā taṁ jahā — dēṁsavihikahā dēsavikappakahā dēsacchandakahā dēsaṇēvatthakahā; rāyakahā caüvvihā pannattā taṁ jahā — raṇṇō atiyāṇakahā raṇṇō ṇijjāṇakahā raṇṇō balavāhaṇakahā raṇṇō kōsakoṭṭhāgārakahā; caüvvihā kahā pannattā taṁ jahā — akkhēvaṇī vikkhēvaṇī saṁvēyaṇī nivvēdaṇī; akkhēṇī kahā caüvvihā pannattā taṁ jahā — āyāraakkhēvaṇī vavahāraakkhēvaṇī paṇṇattiakkhēvaṇī diṭṭhivātaakkhēvaṇī; vikkhēvaṇī kahā caüvvihā pannattā taṁ jahā — sasamayaṁ kahēi sasamayaṁ kahittā parasamayaṁ kahēi, parasamayaṁ kahettā sasamayaṁ ṭhāvaïtā bhavati, sammavāyaṁ kahēi sammavāyaṁ kahettā micchāvāyaṁ kahēi, micchāvāyaṁ kahettā sammavāyaṁ ṭhāvaïttā bhavati; saṁvēyaṇī kahā caüvvihā pannattā taṁ jahā — ihalōgasaṁvēyaṇī paralōgasaṁvēyaṇī ātasarīrasaṁvēyaṇī parasarīrasaṁvēyaṇī; nivvēdaṇī kahā caüvvihā pannattā taṁ jahā — ihalōga ducciṇṇa kammā ihalōgē duhaphalavivāga-sañjutā bhavanti, ihalōgē ducciṇṇā kammā paralōgē duhaphalavivāgasañjuttā bhavanti, paralōgē ducciṇṇā kammā ihalōgē duhaphalavivāgasañjutta bhavanti, paralōgē ducciṇṇā kammā paralōgē duhaphalavivāgasañjuttā bhavanti, ihalōgē suciṇṇā kammā ihalōgē suhaphalavivāgasañjuttā bhavanti, ihalōgē suciṇṇā kammā paralōgē suhaphalavivāgasañjuttā bhavanti ēvaṁ caübhaṅgō.</p>
	  </div>
	  <div type="section" n="302">
	    <p>cattāri purisajāyā pannattā taṁ jahā — kisē nāmamēgē kisē, kisē nāmamēgē daḍhē, daḍhē nāmamēgē kisē, daḍhē nāmamēgē daḍhō cattāri purisajāyā pa0- kisē nāmamēgē kisasarīrē, kisē nāmamēgē daḍhasarīrē, daḍhē nāmamēgē kisasarīrē, daḍhē nāmamēgē daḍhasarīrē, cattāri purisajāyā pa0- kisasarīrassa nāmamēgassa nāṇadaṁsaṇē samuppajjati nō daḍhasarīrassa, daḍhasarīrarassa nāmamēgassa nāṇadaṁsaṇē samuppajjati nō kisasarīrassa, ēgassa kisarīrassavi ṇāṇadaṁsaṇē samuppajjati daḍhasarīrassavi, ēgassa nō kisasarīrassa nāṇadaṁsaṇē samuppajjati nō daḍhasarīrassa.</p>
	  </div>
	  <div type="section" n="303">
	    <p>caühiṁ ṭhāṇēhiṁ nigganthāṇa vā nigganthīṇa vā assiṁ samayaṁsi atisēsē nāṇadaṁsaṇē samuppajjiukāmēvi na samuppajjejjā taṁ jahā — abhikkhaṇaṁ-abhikkhaṇaṁ itthikahaṁ bhattakahaṁ dēsakahaṁ rāyakahaṁ kahettā bhavati; vivēgēṇa viussaggēṇaṁ nō sammamappāṇaṁ bhāvittā bhavati, puvvarattāvarattakālasamayaṁsi nō dhammajāgariyaṁ jāgaraïttā bhavati, phāsuyassa ēsaṇijjassa uñchassa sāmudāṇiyassa nō sammaṁ gavēsittā bhavati; iccētēhiṁ caühiṁ ṭhāṇēhiṁ nigganthāṇa vā nigganthīṇaṁ vā jāva nō samuppajjejjā.</p>
	    <p>caühiṁ ṭhāṇēhiṁ nigganthāṇa vā nigganthīṇa vā assiṁ samayaṁsi atisēsē nānādaṁsaṇē samuppajjiukāmē samuppajjejjā taṁ jahā — itthikahaṁ bhattakahaṁ dēsakahaṁ rāyakahaṁ nō kahettā bhavati, vivēgēṇa viussagaṇaṁ sammamappāṇaṁ bhāvettā bhavati, puvvarattāvarattakālasamayaṁsi dhammajāgariyaṁ jāgaraïttā bhavati, phāsuyassa ēsaṇijjassa uñchassa sāmudāṇiyassa sammaṁ gavēsittā bhavati; iccētēhiṁ caühiṁ ṭhāṇēhiṁ nigganthāṇaṁ vā nigganthīṇaṁ vā assiṁ samayaṁsi atisēsē nāṇadaṁsaṇē samuppajjiukāmē samuppajjejjā.</p>
	  </div>
	  <div type="section" n="304">
	    <p>nō kappati nigganthāṇa vā nigganthīṇa vā caühiṁ mahāpāḍivaēhiṁ sajjhāyaṁ karettaē, taṁ jahā — āsāḍhapāḍivaē indamahapāḍivaē kattiyapāḍivaē sugimhagapāḍivaē.</p>
	    <p>nō kappati nigganthāṇaṁ vā nigganthīṇa vā caühiṁ sañjhāhiṁ sajjhāyaṁ karettaē, taṁ jahā — paḍhamāē pacchimāē majjhaṇhē aḍḍharattē.</p>
	    <p>kappaï nigganthāṇa vā nigganthīṇa vā cāukkālaṁ sajjhāyaṁ karettaē taṁ jahā puvvaṇhē avaraṇha paōsē paccūsē.</p>
	  </div>
	  <div type="section" n="305">
	    <p>caüvvihā lōgaṭṭhitī pannattā taṁ jahā — āgāsapatiṭṭhiē vātē, vātapatiṭṭhiē udadhī, udadhipatiṭṭhiyā puḍhavī, puḍhavapatiṭṭhiyā tasā thāvarā pāṇā.</p>
	  </div>
	  <div type="section" n="306">
	    <p>cattāri purisajāyā pannattā taṁ jahā — tahē nāmamēgē, nōtahē nāmamēgē, sōvatthī nāmamēgē, padhāṇē nāmamēgē; cattāri purisajāyā pannattā taṁ jahā — āyantakarē nāmamēgē nō parantakarē, parantakarē nāmamēgē nō āyaṅkarē, ēgē āyaṅkarēvi parantakarēvi, ēgē nō āyaṅkarē nō parantakarē.</p>
	    <p>cattāri purisajāyā pa0 taṁ0- āyantamē nāmamēgē nō parantamē, parantamē nāmamēgē nō āyantamē, ēgē āyantamēvi parantamēvi, ēgē nō āyantamē nō parantamē; cattāri purisajāyā pannattā taṁ jahā — āyandamē nāmamēgē nō parandamē-4.</p>
	  </div>
	  <div type="section" n="307">
	    <p>caüvvihā garahā pannattā taṁ0- uvasampajjāmittēgā garahā, vitigicchāmittēgā garahā, jaṅkiñcimicchāmittēgā garahā, ēvampi pannattēgā garahā.</p>
	  </div>
	  <div type="section" n="308">
	    <p>cattāri purisajāyā paṇṇatā taṁ jahā — appaṇō nāmamēgē alamanthū bhavati nō parassa, parassa nāmamēgē alamanthū bhavati nō appaṇō, ēgē appaṇōvi alamanthū bhavati parassavi, ēgē nō appaṇō alamanthū bhavati nō parassa.</p>
	    <p>cattāri maggā pannattā taṁ jahā — ujjū nāmamēgē ujjū, ujjū nāmamēgē vaṅkē, vaṅkē nāmamēgē ujjū, vaṅkē nāmamēgē vaṅkē; ēvāmēva cattāri purisajāyā pannattā taṁ jahā — ujjū nāmamēgē ujjū-4.</p>
	    <p>cattāri maggā pannattā taṁ jahā — khēmē nāmamēgē khēmē, khēmē nāmamēgē akhēmē, akhēmē nāmamēgē khēmē, akhēmē nāmamēgē akhēmē; ēvāmēva cattāri purisajāyā pannattā taṁ jahā — khēmē nāmamēgē khēmē-4.</p>
	    <p>cattāri maggā pannattā taṁ jahā — khēmē nāmamēgē khēmarūvē, khēmē nāmamēgē akhēmarūvē, akhēmē nāmamēgē khēmarūvē, akhēmē nāmamēgē akhēmarūvē; ēvāmēva cattāri purisajāyā pannattā taṁ jahā — khēmē ṇāma mēgē khēmarūvē-4.</p>
	    <p>cattāri sambukkā pannattā taṁ jahā — vāmē nāmamēgē vāmāvattē, vāmē nāmamēgē dāhiṇāvatē, dāhiṇē nāmamēgē vāmāvattē, dāhiṇē nāmamēgē dāhiṇāvattē; ēvāmēva cattāri purisajāyā pannattā taṁ jahā — vāmē nāmamēgē vāmāvattē-4.</p>
	    <p>cattāri dhūmasihāō pannattāō taṁ jahā — vāmā nāmamēgā vāmāvattā-4. ēvāmēva cattāri itthīō pannattāō taṁ jahā — vāmā nāmamēgā vāmāvattā-4.</p>
	    <p>cattāri aggisihāō pannattāō taṁ jahā — vāmā nāmamēgā dāhiṇāvattā-4; ēvāmēva cattāri itthīō pannattāō taṁ jahā — vāmā nāmamēgā dāhiṇāvattā-4.</p>
	    <p>cattāri vāyamaṇḍaliyā pannattā taṁ jahā — vāmā nāmamēgā vāmāvattā-4; ēvāmēva cattāri itthīō pannattāō taṁ jahā — vāmā nāmamēgā vāmāvattā-4.</p>
	    <p>cattāri vaṇasaṇḍā panttā taṁ jahā — vāmē nāmamēgē vāmāvattē-4; ēvāmēva cattāri purisajāyā pannattā taṁ jahā — vāmē nāmamēgē vāmāvattē-4.</p>
	  </div>
	  <div type="section" n="309">
	    <p>caühiṁ ṭhāṇēhiṁ nigganthē nigganthiṁ ālāvamāṇē vā saṁlavamāṇē vā nātikkamati taṁ jahā — panthaṁ pucchamāṇē vā, panthaṁ dēsamāṇē vā, asaṇaṁ vā pāṇaṁ vā khāimaṁ vā sāimaṁ vā dalēmāṇē vā, asaṇaṁ vā pāṇaṁ vā khāimaṁ vā sāima vā dalāvēmāṇē vā.</p>
	  </div>
	  <div type="section" n="310">
	    <p>tamukkāyassa ṇaṁ cattāri ṇāmadhejjā pannattā taṁ jahā — tamēti vā tamukkakātēti vā andhakārēti vā mahandhakārēti vā. tamukkāyassa ṇaṁ cattāri ṇāmadhejjā pannattā taṁ jahā — lōgandhagārēti vā lōgatamasēti vā dēvandhagārēti vā dēvatamasēti vā. tamukkāsassa ṇaṁ cattāri ṇāmadhejjā pannattā taṁ jahā — vātaphalihēti vā vātaphalihakhōbhēti vā dēvaraṇṇēti vā dēvavūhēti vā.</p>
	    <p>tamukkātē ṇaṁ cattāri kappē āvarittā ciṭṭhati taṁ jahā — sōdhammīsāṇaṁ saṇaṅkumāra-māhindaṁ.</p>
	  </div>
	  <div type="section" n="311">
	    <p>cattāri purisajāyā pannattā taṁ jahā — sampāgaḍapaḍisēvī nāmamēgē, pacchaṇṇapaḍisēvī nāmamēgē, paḍuppaṇṇanandī nāmamēgē, nissaraṇanandī nāmamēgē.</p>
	    <p>cattāri sēṇāō pannattāō taṁ jahā — jaïttā nāmamēgā nō parājiṇittā, parijiṇittā nāmamēgē nō jaïttā, ēgā jaïttāvi parājiṇittāvi, ēgā nō jaïttā nō parājiṇittā; ēvāmēva cattāri purisajāyā pannattā taṁ jahā — jaïttā nāmamēgē nō parājiṇittā-4. cattāri sēṇāō pannattāō taṁ jahā — jaïttā nāmamēgā jayaī, jaïttā nāmamēgā parājiṇati, parājiṇittā nāmamēgē jayaï, parājiṇittā nāmamēgā parājiṇati; ēvāmēva cattāri purisajāyā pannattā taṁ jahā — jaïttā nāmamēgē jayaï-4.</p>
	  </div>
	  <div type="section" n="312">
	    <p>cattāri kētaṇā pannattā taṁ jahā — vaṁsīmūlakētaṇaē meṇḍhavisāṇakētaṇaē gōmuttikētaṇaē avalēhaṇiyakētaṇaē; ēvāmēva caüvidhā māyā pannattā taṁ jahā — vaṁsīmūlakētaṇāsamaṇā jāva avalēhaṇiyakēta-ṇāsamāṇā; vaṁsīmūlakētaṇāsamāṇaṁ māyāmaṇupaviṭṭhē jīvē kālaṁ karēti nēraïēsu uvavajjati, meṇḍhavisāṇa-kētanāsamāṇaṁ māyāmaṇupaviṭṭhē jīvē kālaṁ karēti tirikkhajōṇiēsu uvavajjati, gōmutti0 kālaṁ karēti maṇussēsu uvavajjati, avalēhaṇiya jāva dēvēsu uvavajjati.</p>
	    <p>cattāri thambhā pannattā taṁ jahā — sēlathambhē aṭṭhithambhē dāruthambhē tiṇisalatāthambhē; ēvāmēva caüvvidhē māṇē paṇṇattē taṁ jahā — sēlathambhasamāṇē jāva tiṇisalatāthambhasamāṇē, sēlathambhasamāṇaṁ māṇaṁ aṇupaviṭṭhē jīvē kālaṁ karēti nēraïēsu uvavajjati, ēvaṁ jāva tiṇisalatāthambhasamāṇaṁ māṇaṁ aṇupaviṭṭhē jīvē kālaṁ karēti dēvēsu uvavajjati.</p>
	    <p>cattāri vatthā pannattā taṁ jahā — kimirāgarattē kaddamarāgarattē khañjaṇarāgarattē haliddarāgarattē; ēvāmēva caüvvidhē lōbhē paṇṇattē taṁ jahā — kimirāgarattavatthasamāṇē kaddamarāgaratta-vatthasamāṇē khañjaṇarāgara-ttavattha samāṇē haliddarāgarattavatthasamāṇē; kimirāgarattavatthasamāṇaṁ lōbhamaṇupaviṭṭhē jīvē kālaṁ karēi nēraïēsu uvavajjaï tahēva jāva haliddarāgarattavattha-samāṇaṁ lōbhamaṇupaviṭṭhē jīvē kālaṁ karēi dēvēsu uvavajjaï.</p>
	  </div>
	  <div type="section" n="313">
	    <p>caüvvihē saṁsārē paṇṇattē taṁ jahā — nēraïyasaṁsārē jāva dēvasaṁsārē.</p>
	    <p>caüvvihē āuē paṇṇattē taṁ jahā — nēraïyaāuē jāva dēvāuē.</p>
	    <p>caüvvihē bhavē paṇṇattē taṁ jahā — nēraïyabhavē jāva dēvabhavē.</p>
	  </div>
	  <div type="section" n="314">
	    <p>caüvvihē āhārē paṇṇattē taṁ jahā — asaṇē pāṇē khāimē sāimē; caüvvihē āhārē paṇṇattē taṁ jahā — uvakkhasarasampaṇṇē uvakkhaḍasampaṇṇē sabhāvasampaṇṇē parijusiyasampaṇṇē.</p>
	  </div>
	  <div type="section" n="315">
	    <p>caüvvihē bandhē paṇṇattē taṁ jahā — pagatibandhē ṭhitibandhē aṇubhāvabandhē padēsabandhē.</p>
	    <p>caüvvihē uvakkamē paṇṇattē taṁ jahā — bandhaṇōvakkamē udīraṇōvakkamē uvasamaṇōvakkamē vippariṇāmaṇōvakkamē.</p>
	    <p>bandhaṇōvakkamē caüvvihē paṇṇattē taṁ jahā — pagatibandhaṇōvakkamē ṭhitibandhaṇōvakkamē aṇubhāvabandhaṇō-vakkamē padēsabandhaṇōvakkamē. udīraṇōvakkamē caüvvihē paṇṇattē taṁ jahā — pagatiudīraṇō-vakkamē ṭhitiudīraṇōvakkamē aṇubhāvaüdīraṇōvakkamē padēsaüdīraṇōvakkamē. uvasāmaṇōvakkamē caüvvihē paṇṇattē taṁ jahā — pagatiuvasāmaṇō-vakkamē ṭhitiuvasāmaṇōvakkamē aṇubhāvaüvasāmaṇōvakkamē padēsaüvasā-maṇōvakkamē. vippariṇāmaṇōvavakkamē caüvvihē paṇṇattē taṁ jahā — pagatavivippariṇāmaṇōvakkamē ṭhitivippa-riṇāmaṇōvakkamē aṇubhāvavippariṇāma-ṇōvakkamē paēsavippariṇāmaṇōvakkamē.</p>
	    <p>caüvvihē appābahuē paṇṇattē taṁ jahā — pagatiappābahuē ṭhitiappābahuē aṇubhāvaappābahuē paēsaappāhuē.</p>
	    <p>caüvvihē saṅkamē paṇṇattē taṁ jahā — pagatisaṅkamē ṭhitisaṅkamē aṇubhāvasaṅkamē paēsasaṅkamē.</p>
	    <p>caüvvihē nidhattē paṇṇattē taṁ jahā — pagatiṇidhattē ṭhitinidhattē aṇubhāvanidhattē paēsanidhattē.</p>
	    <p>caüvvihē ṇigāyitē paṇṇattē taṁ jahā — pagatiṇigāyitē ṭhitiṇigāyittē aṇubhāvaṇigāyitē paēsaṇigāyitē.</p>
	  </div>
	  <div type="section" n="316">
	    <p>cattāri ekkā pannattā taṁ jahā — daviekkaē māuekkaē pajjavekkaē saṅgahekkaē.</p>
	  </div>
	  <div type="section" n="317">
	    <p>cattāri katī pannattā taṁ jahā — davitakatī māuyakatī pajjavakatī saṅgahakatī.</p>
	  </div>
	  <div type="section" n="318">
	    <p>cattāri savvā pa0 taṁ0 - nāmasavvaē ṭhavaṇasavvaē āēsasavvaē niravasēsasavvaē.</p>
	  </div>
	  <div type="section" n="319">
	    <p>māṇusuttarassa ṇaṁ pavvayassa caüdisiṁ cattāri kūḍā pannattā taṁ jahā — rayaṇē rataṇuccaē savvarayaṇē rataṇasañcaē.</p>
	  </div>
	  <div type="section" n="320">
	    <p>jambuddīvē dīvē bharahēravatēsu vāsēsu tītāē ussappiṇīē susamasusamāē samāē cattāri sāgarōvamakōḍākōḍīō kālō hutthā, jambuddīvē dīvē bharahēravatēsu vāsēsu imīsē ōsappiṇīē susamasusamāē samāē cattāri sāgarōvamakōḍākōḍīō kālō pannattō, jambuddīvē dīvē bharahēravatēsu vāsēsu āgamēssāē ussappiṇīē susamasusamāē samāē cattāri sāgarōvamakōḍākōḍīō kālō bhavissaï.</p>
	  </div>
	  <div type="section" n="321">
	    <p>jambuddīvē dīvē dēvakuruuttarakuruvajjāō cattāri akammabhūmīō pannattāō taṁ jahā — hēmavatē hēraṇṇavattē harivarisē rammagavarisē, cattāri vaṭṭavēyaḍḍhapavvattā pannattā taṁ jahā — saddāvātī viyaḍāvātī gandhāvātī mālavantaparitātē, tattha ṇaṁ cattāri dēvā mahiḍḍhiyā jāva paliōvamaṭṭhitīyā parivasanti taṁ jahā sātī pabhāsē aruṇē paümē jambuddīvē dīvē mahāvidēhē vāsē caüvvihē paṇṇattē taṁ jahā — puvvavidēhē avaravidēhē dēvakurā uttarakurā, savvē vi ṇaṁ nisaḍhanīlavantavāsaharapavvatā cattāri jōyaṇasayāiṁ uḍḍhaṁ uccattēṇaṁ cattāri gāusayāiṁ uvvēhēṇaṁ pannattā jambuddīvē dīvē mandarassa pavvayassa puratthimē ṇaṁ sītāē mahānadīē uttarakūlē cattāri vakkhārapavvayā pannattā taṁ jahā — cittakūḍē pamhakūḍē naliṇakūḍē ēgasēlē, jambuddīvē dīvē mandarassa pavvayassa puratthimē ṇaṁ sītāē mahānadīē dāhiṇakūlē cattāri vakkhārapavvayā pannattā taṁ jahā — tikūḍē vēsamaṇakūḍē añjaṇē mātañjaṇē.</p>
	    <p>jambuddīvē dīvē mandarassa pavvayassa paccatthimē ṇaṁ sīōdāē mahānadīē dāhiṇakūlē cattāri vakkhārapavvayā pannattā taṁ jahā — aṅkāvatī pamhāvatī āsīvisē suhāvahē.</p>
	    <p>jambuddīvē dīvē mandarassa pavvayassa paccatthimē ṇaṁ sīōdāē mahānadīē uttarakūlē cattāri vakkhārapavvayā pannattā taṁ jahā — candapavvatē sūrapavvatē dēvapavvatē nāgapavvatē.</p>
	    <p>jambuddīvē dīvē mandarassa pavvayassa caüsu vidisāsu cattāri vakkhārapavvayā pannattā taṁ jahā — sōmaṇasē vijjuppabhē gandhamāyaṇē mālavantē.</p>
	    <p>jambuddīvē dīvē mahāvidēhē vāsē jahaṇṇapaē cattāri arahantā cattāri cakkavaṭṭī cattāri baladēvā cattāri vāsudēvā uppajjiṁsu vā uppajjanti vā uppajjissanti vā.</p>
	    <p>jambuddīvē dīvē mandarē pavvatē cattāri vanā pannattā taṁ jahā — bhaddasālavanē nandaṇavanē sōmanasavanē paṇḍagavanē, jambuddīvē dīvē mandarē pavvatē paṇḍagavanē cattāri abhisēgasilāō pannattāō taṁ jahā — paṇḍukambalasilā aïpaṇḍukambalasilā rattakambalasilā atirattakambalasilā, mandaracūliyā ṇaṁ uvariṁ cattāri jōyaṇāiṁ vikkhambhēṇaṁ pannattā ēvaṁ- dhāyaïsaṇḍadīvapuratthimaddhēvi kālaṁ ādiṁ karettā jāva mandaracūliyatti, ēvaṁ jāva pukkharavaradīvapaccatthimaddhē jāva mandaracūliyatti.</p>
	  </div>
	  <div type="section" n="322">
	    <lg n="322">
	      <l>jambuddīvagaāvassaga tu kālāō cūliyā jāva</l>
	      <l>ghāyaïsaṇḍē pukkharavarē ya puvvāvarē pāsē</l>
	    </lg>
	  </div>
	  <div type="section" n="323">
	    <p>jambuddīvassa ṇaṁ dīvassa cattāri dārā pannattā taṁ jahā — vijayē vējayantē jayantē aparājitē, tē ṇaṁ dārā cattāri jōyaṇāiṁ vikkhambhēṇaṁ tāvaïyaṁ cēva pavēsēṇaṁ pannattā, tattha ṇaṁ cattāri dēvā mahiḍḍhiyā jāva paliōvamaṭṭhitīyā parivasanti taṁ jahā — vijayē vējayantē jayantē aparājitē.</p>
	  </div>
	  <div type="section" n="324">
	    <p>jambuddīvē dīvē mandarassa pavvayassa dāhiṇē ṇaṁ cullahimavantassa vāsaharapavvayassa caüsu vidisāsu lavaṇasamuddaṁ tiṇṇi-tiṇṇi jōyaṇasayāiṁ ōgāhittā ettha ṇaṁ cattāri antaradīvā pannattā taṁ jahā — ēgūrūyadīvē ābhāsiyadīvē vēsāṇiyadīvē naṅgōliyadīvē, tēsu ṇaṁ dīvēsu caüvvihā maṇussā parivasanti, taṁ jahā — ēgūrūyā ābhāsiyā vēsāṇiyā naṅgōliyā, tēsiṁ ṇaṁ dīvāṇaṁ caüsu vidisāsu lavaṇasamuddaṁ cattāri-cattāri jōyaṇasayāiṁ ōgāhettā ettha ṇaṁ cattāri antaradīvā pannattā taṁ jahā — hayakaṇṇadīvē gayakaṇṇadīvē gōkaṇṇadīvē sakkulikaṇṇadīvē, tēsuṁ ṇaṁ dīvēsu caüvvidhā maṇussā parivasanti taṁ jahā — hayakaṇṇā gayakaṇṇā gōkaṇṇā sakkulikaṇṇā.</p>
	    <p>tēsiṁ ṇaṁ dīvāṇaṁ caüsu vidisāsu lavaṇasamuddaṁ pañca-pañca jōyaṇasayāiṁ ōgāhittā ettha ṇaṁ cattāri antaradīvā pannattā taṁ jahā — āyaṁsamuhadīvē meṇḍhamuhadīvē aōmuhadīvē gōmuhadīvē, tēsu ṇaṁ dīvēsu caüvvihā maṇussā bhāṇiyavvā, tēsi ṇaṁ dīvāṇaṁ caüsu vidisāsu lavaṇasamuddaṁ cha-cha jōyaṇasayāiṁ ōgāhettā ettha ṇaṁ cattāri antaradīvā pannattā taṁ jahā — āsamuhadīvē hatthimuhadīvē sīhamuhadīvē vagdhamuhadīvē, tēsu ṇaṁ dīvēsu caüvvihā maṇussā bhāṇiyavvā.</p>
	    <p>tēsi ṇaṁ dīvāṇaṁ caüsu vidisāsu lavaṇasamuddaṁ satta-satta jōyaṇasayāiṁ ōgāhettā ettha ṇaṁ cattāri antaradīvā pannattā taṁ jahā — āsakaṇṇadīvē hatthikaṇṇadīvē akaṇṇadīvē kaṇṇapāuraṇadīvē, tēsu ṇaṁ dīvēsu maṇussā bhāṇiyavvā.</p>
	    <p>tēsi ṇaṁ dīvāṇaṁ caüsu vidisāsu lavaṇaṁsamuddaṁ aṭṭhaṭṭha jōyaṇasayāiṁ ōgāhettā ettha ṇaṁ cattāri antaradīvā pannattā taṁ jahā — ukkāmuhadīvē mēhamuhadīvē vijjumuhadīvē vijjudantadīvē, tēsuṁ ṇaṁ dīvēsu maṇussā bhāṇiyavvā.</p>
	    <p>tēsiṁ ṇaṁ dīvāṇaṁ caüsu vidisāsu lavaṇasamuddaṁ nava-nava jōyaṇasayāiṁ ōgāhettā ettha ṇaṁ cattāri antaradīvā pannattā taṁ jahā — dhaṇadantadīvē laṭṭhadantadīvē gūḍhadantadīvē suddhadantadīvē, tēsu ṇaṁ dīvēsu caüvvihā maṇussā parivasanti taṁ jahā — dhaṇadantā laṭṭhadantā gūḍhadantā suddhadantā.</p>
	    <p>jambuddīvē dīvē mandarassa pavvayassa uttarēṇaṁ siharissa vāsaharapavvayassa caüsu vidi-sāsu lavaṇasamuddaṁ tiṇṇi-tiṇṇi jōyaṇasayāiṁ ōgāhettā ettha ṇaṁ cattāri antaradīvā pannattā taṁ jahā — ēgūrūyadīvē sēsaṁ tahēva niravasēsaṁ bhāṇiyavvaṁ jāva suddhadantā.</p>
	  </div>
	  <div type="section" n="325">
	    <p>jambuddīvassa ṇaṁ dīvassa bāhirillāō vēiyantāō caüdiṁsi lavaṇasamuddaṁ pañcāṇaüiṁ jōyaṇasahassāiṁ ōgāhettā ettha ṇaṁ mahatimahālatā mahālañjaraṇḍhāṇasaṇṭhitā cattāri mahāpāyālā pannattā taṁ jahā — valayāmuhē kēuē jūvaē īsarē, tattha ṇaṁ cattāri dēvā mahiḍḍhiyā jāva paliōvamaṭṭhitīyā parivasanti taṁ jahā kāla mahākālē vēlambē pabhañjaṇē.</p>
	    <p>jambuddīvassa ṇaṁ dīvassa bāhirillāō vēiyantāō caüddisi lavaṇasamuddaṁ bāyālīsaṁ-bāyālīsaṁ jōyaṇasahassāiṁ ōgāhettā ettha ṇaṁ caüṇhaṁ vēlandharaṇāgarāīṇaṁ cattāri āvāsapavvatā pannattā taṁ jahā — gōthūbhē udaōbhāsē saṅkhē dagasīmē, tattha ṇaṁ cattāri dēvā mahiḍḍhiyā jāva paliōvamaṭṭhitīyā parivasanti taṁ jahā gōthūbhē sivaē saṅkhē maṇōsilāē.</p>
	    <p>jambuddīvassa ṇaṁ dīvassa bāhirillāō vēiyantāō caüsu vidisāsu lavaṇasamuddaṁ bāyālīsaṁ-bāyālīsaṁ jōyaṇasahassāiṁ ōgāhettā ettha ṇaṁ caüṇhaṁ aṇuvēlandharaṇāgarāīṇaṁ cattāri āvāsapavvattā pannattā taṁ jahā — kkakōḍaē vijjuppabhē kēlāsē aruṇappabhē, tatthaṁ ṇaṁ cattāri dēvā mahiḍḍhiyā jāva paliōvamaṭṭhitīyā parivasanti taṁ jahā — kakkōḍaē kaddamaē kēlāsē aruṇappabhē.</p>
	    <p>lavaṇē ṇaṁ samuddē cattāri candā pabhāsiṁsu vā pabhāsanti vā pabhāsissanti vā, cattāri sūriyā taviṁsu vā tavanti vā tavissanti vā, cattāri kittiyāō jāva catāri bharaṇīō cattāri aggī jāva cattāri jamā cattāri aṅgārā jāva cattāri bhāva-kēū, lavaṇassa ṇaṁ samuddassa cattāri dārā pannattā, taṁ jahā — vijaē vējayantē jayantē aparājitē, tē ṇaṁ dārā cattāri jōyaṇāiṁ vikkhabhēṇaṁ tāvaïyaṁ cēva pavēsēṇaṁ pannattā tattha ṇaṁ cattāri dēvā mahiḍḍhiyā jāva paliōvamaṭṭhitīyā parivasanti taṁ jahā vijaē vējayanti jayantē aparājiē.</p>
	  </div>
	  <div type="section" n="326">
	    <p>ghāyaïsaṇḍē ṇaṁ dīvē cattāri jōyaṇasayasahassāiṁ cakkavālavikkhambhēṇaṁ paṇṇattē, jambuddī-vassa ṇaṁ dīvassa bahiyā cattāri bharahāiṁ cattāri ēravayāiṁ, ēvaṁ jahā saddusēsaē tahēva niravasēsaṁ bhāṇiyavvaṁ jāva cattāri mandarā cattāri mandaracūliyāō.</p>
	  </div>
	  <div type="section" n="327">
	    <p>nandīsaravarassa ṇaṁ dīvassa cakkavāla-vikkhambhassa bahumajjhadēsabhāgē caüddisiṁ cattāri añjaṇagapavvatā pannattā taṁ jahā — puratthimillē añjaṇagapavvatē dāhiṇillē añjaṇagapavvatē paccatthimillē añjaṇapagapavvatē uttarillē añjaṇagapavvatē, tē ṇaṁ añjaṇagapavvatā caürāsītiṁ jōyaṇasahassāiṁ uḍḍhaṁ uccattēṇaṁ ēgaṁ jōyaṇa sahassaṁ uvvēhēṇaṁ mūlē dasajōyaṇasahassāiṁ vikkhambhēṇaṁ tadaṇantaraṁ ca ṇaṁ māyāē-māyāē parihāyamāṇā-parihāyamāṇā uvarimēgaṁ jōyaṇasahassaṁ vikkhambhēṇaṁ pannattā mūlē ikkatīsaṁ jōyaṇasahassāiṁ chacca tēvīsē jōyaṇasatē parikkhēvēṇaṁ uvariṁ tiṇṇi-tiṇṇi jōyaṇasahassāiṁ ēgaṁ ca chāvaṭṭhaṁ jōyaṇasataṁ parikkhēṇaṁ, mūlē vicchiṇṇā majjhē saṅkhettā, uppiṁ taṇuyā0 gōpucchaṁsaṇṭhāṇasaṇṭhitā savvaañjaṇamayā acchā saṇhā laṇhā ghaṭṭhā maṭṭhā nīrayā nimmalā nippaṅkā nikkaṅkaḍa-cchāyā sappabhā samirīyā saüjjōyā pāsāīyā darisaṇīyā abhirūvā paḍirūvā, tēsi ṇaṁ añjaṇagapavvayāṇaṁ uvariṁ bahusamaramaṇijjā bhūmibhāgā pannattā tēsi ṇaṁ bahusamara-maṇijjāṇaṁ bhūmibhāgāṇaṁ bahumajjhadēsabhāgē cattāri siddhāyataṇā pannattā, tē ṇaṁ siddhāyataṇā ēgaṁ jōyaṇasayaṁ āyāmēṇaṁ paṇṇāsaṁ jōyaṇāiṁ vikkhambhēṇaṁ bāvattariṁ jōyaṇāiṁ uḍḍhaṁ uccattēṇaṁ, tēsiṁ siddhāyataṇāṇaṁ caüdisiṁ cattāri dārā pannattā taṁ jahā — dēvadārē asuradārē nāgadārē suvaṇṇadārē, tēsu ṇaṁ dārēsu caüvvihā dēvā parivasanti taṁ jahā — dēvā asurā nāgā suvaṇṇā, tēsi ṇaṁ dārāṇaṁ puraō cattāri muhamaṇḍavā pannattā, tēsi ṇaṁ muhamaṇḍavāṇaṁ puraō cattāri pecchāgharamaṇḍavā pannattā, tēsi ṇaṁ pecchādharamaṇḍavāṇaṁ bahumajjhadēsabhāgē cattāri vaïrāmayā ukkhāḍā pannattā, tēsi ṇaṁ vaïrāmayāṇaṁ akkhāḍagāṇaṁ bahumajjhadēsabhāgē cattāri maṇipēḍhiyātō pannattāō, tāsi ṇaṁ maṇipēḍhitāṇaṁ uvariṁ cattāri sīhāsaṇā pannattā, tēsi ṇaṁ sīhāsaṇāṇaṁ uvariṁ cattāriṁ vijayadūsā pannattā, tēsi ṇaṁ vijayadūsagāṇaṁ bahumajjhadēsabhāgē cattāri vaïrāmayā aṅkusā pannattā, tēsu ṇaṁ vaïrāmaēsu aṅkusēsu cattāri kumbhikā muttādāmā pannattā, tē ṇaṁ kumbhikā muttādāmā pattēyaṁ-pattēyaṁ aṇṇēhiṁ tadaddhaüccattapamāṇamittēhiṁ caühiṁ addhakumbhikkēhiṁ muttādāmēhiṁ, savvatō samantā samparikkhittā, tēsi ṇaṁ pecchāgharamaṇḍavāṇaṁ puraō cattāri maṇipaḍhiyāō panattāō, tāsi ṇaṁ maṇipēḍhiyāṇaṁ uvariṁ cattāri-cattāri vēiyathūbhā pannattā, tēsi ṇaṁ cēiyathūbhāṇaṁ pattēyaṁ-pattēyaṁ caüddisiṁ cattāri maṇipēḍhiyāō pannattāō, tāsi ṇaṁ maṇipēḍhiyāṇaṁ uvariṁ cattāri jiṇapaḍimāō savvarayaṇāmaīō sampaliyaṅkaṇisaṇṇāō thūbhābhimuhāō ciṭṭhanti taṁ jahā — risabhā vaddhamāṇā candānanā vārisēṇā, tēsi ṇaṁ cēiyathūbhāṇaṁ puraō cattāri maṇipēḍhiyāō pannattāō, tāsi ṇaṁ maṇipēḍhiyāṇaṁ uvariṁ cattāri cēiyarukkhā pannattā, tēsi ṇaṁ cēiyarukkhāṇaṁ puraō cattāri maṇipēḍhiyāō pannattāō, tāsi ṇaṁ maṇipēḍhiyāṇaṁ uvariṁ cattāri mahindajjhayā pannattā, tēsi ṇaṁ mahindajjhayāṇaṁ puraō cattāri nandāō pukkhariṇīō pannattāō, tāsi ṇaṁ pukkhariṇīṇaṁ pattēyaṁ-pattēyaṁ caüdisiṁ cattāri vaṇasaṇḍā pannattā, taṁ jahā — puratthimēṇaṁ dāhiṇē paccatthimē ṇaṁ uttarē ṇaṁ.</p>
	  </div>
	  <div type="section" n="328">
	    <lg n="328">
	      <l>puvvē ṇaṁ asōgavaṇaṁ dāhiṇaō hōi sattavaṇṇavaṇaṁ</l>
	      <l>avarē ṇaṁ campagavaṇaṁ cūtavaṇaṁ uttarē pāsē</l>
	    </lg>
	  </div>
	  <div type="section" n="329">
	    <p>tattha ṇaṁ jē sē puratthimillē añjaṇagapavvatē tassa ṇa caüddisiṁ cattāri nandāō pukkhariṇīō pannattāō taṁ jahā — nanduttarā nandā āṇandā nandivaddhaṇā, tāō ṇaṁ nandāō pukkhariṇīō ēgaṁ jōyaṇasayasahassaṁ āyāmēṇaṁ paṇṇāsaṁ jōyaṇasahassāiṁ vikkhambhēṇaṁ dasajōyaṇasatāiṁ uvvēhēṇaṁ, tāsi ṇaṁ pukkhariṇīṇaṁ pattēyaṁ-pattēyaṁ caüddisiṁ cattāri tisōvāṇapaḍirūvagā pannattā, tēsi ṇaṁ tisōvāṇapaḍirūvagāṇaṁ puratō cattāri tōraṇā pannattā taṁ jahā — puratthimē ṇaṁ dāhiṇē ṇaṁ paccatthimē ṇaṁ uttarē ṇaṁ, tāsi ṇaṁ pukkhariṇīṇaṁ pattēyaṁ-pattēyaṁ caüddisiṁ cattāri vaṇasaṇḍā pannattā taṁ jahā — puratō dāhiṇē ṇaṁ paccatthimē ṇaṁ uttarē ṇaṁ, tāsi ṇaṁ pukkhariṇīṇaṁ bahumajjhadēsabhāgē cattāri dadhimuhagapavvayā pannattā tē ṇaṁ dadhimuhagapavvayā caüsaṭṭhiṁ jōyaṇasahassāiṁ uḍḍhaṁ uccattēṇaṁ ēgaṁ jōyaṇasahassaṁ uvvēhēṇaṁ savvattha samā pallagasaṇṭhāṇasaṇṭhitā dasa jōyaṇasahassāiṁ vikkhambhēṇaṁ ekkatīsaṁ jōyaṇasahassāiṁ chacca tēvīsē jōyaṇasatē parikkhēvēṇaṁ, savvarayaṇāmayā acchā jāva paḍirūvā, tēsi ṇaṁ dadhimuhagapavvatāṇaṁ uvari bahusamaramaṇijjā bhūmibhāgā pannattā sēsaṁ jahēva añjaṇagapavvatāṇaṁ tahēva niravasēsaṁ bhāṇiyavvaṁ, jāva cūtavaṇaṁ uttarē pāsē, tattha ṇaṁ jē sē dāhiṇillē añjaṇagapavvattē tassa ṇaṁ caüdisiṁ cattāri nandāō pukkhariṇīō pannattāō, taṁ jahā — bhaddā visālā kumudā poṇḍarīgiṇī, tāō ṇaṁ nandāō pukkhariṇīō ēgaṁ jōyaṇasayasahassaṁ sēsaṁ taṁ cēva jāva dadhimuhagapavvatā jāva vaṇasaṇḍā, tattha ṇaṁ jē sē paccatthimillē añjaṇagavvatē tassa ṇaṁ chaüddisiṁ cattāri nandāō pukkhariṇīō pannattāō taṁ jahā — nandisēṇā amōhā gōthūmā sudaṁsaṇā, sēsaṁ taṁ cēva tahēva dadhimuhagapavvatā tahēva siddhāyayaṇā jāva vaṇasaṇḍā, tattha ṇaṁ ja sē uttarillē añjaṇagapavvatē tassa ṇaṁ caüddisiṁ cattāri nandāō pukkhariṇīō pannattāō taṁ jahā — vijayā vējayanti jayantī aparājitā, tāō ṇaṁ nandāō pukkhariṇīō ēgaṁ jōyaṇasayasahassaṁ sēsaṁ taṁ cēva pamāṇaṁ tahēva dadhimuhaga-pavvattā tahēva siddhāyayaṇā jāva vaṇasaṇḍā.</p>
	    <p>nandīsaravarassa ṇaṁ dīvassa cakkavāla-vikkhambhassa bahumajjhadēsabhāgē caüsu vidisāsu cattāri ratikaragapavvatā pannattā taṁ jahā — uttarapuratthimillē ratikaraga-pavvaē dāhiṇapuratthimillē ratikaragapavvaē dāhiṇapaccatthimillē ratikaragapavvaē uttarapaccatthimillē ratikaragapavvaē, tē ṇaṁ ratikaragapavvatā dasa jōyaṇasayāiṁ uḍḍhaṁ uccattēṇaṁ dasa gāuya-satāiṁ uvvēhēṇaṁ savvattha samā jhallarisaṇṭhāṇasaṇṭhitā dasa jōyaṇasahassāiṁ vikkhambhēṇaṁ ekka-tīsaṁ jōyaṇasahassāiṁ chacca tēvīsē jōyaṇasatē parikkhēvēṇaṁ, savvarayaṇāmayā acchā jāva paḍirūvā, tattha ṇaṁ jē sē uttarapuratthimillē ratikaragapavvatē tassa ṇaṁ caüddisiṁ īsāṇassa dēviṁ- ddassa dēvaraṇṇō caüṇhamaggamahisīṇaṁ jambuddīvapamāṇāō cattāri rāyahāṇīō pa0 taṁ0- nanduttarā nandā uttarakurā dēvakurā, kaṇhāē kaṇharāīē rāmāē rāmarakkhiyāē, tattha ṇaṁ jē sē dāhiṇapuratthimillē ratikaragapavvatē, tattha ṇaṁ caüddisiṁ sakkassa dēvindassa dēvaraṇṇō caüṇhamaggahisīṇaṁ jambuddīvapamāṇāō cattāri rāyahāṇīō pannattāō taṁ jahā — samaṇā sōmaṇasā accimālī maṇōramā paümāē sivāē satīē añjūē, tattha ṇaṁ jē sē dāhiṇapaccatthimillē ratikaragapavvatē tattha ṇaṁ caüddisiṁ sakkassa dēvindassa dēvaraṇṇō caüṇhamaggamahisīṇaṁ jambuddīvapamāṇamettāō cattāri rāyahāṇīō pannattāō taṁ jahā — bhūtā bhūtavaḍēṁsā gōthūmā sundasaṇā, amalāē accharāē navamiyāē rōhiṇīē.</p>
	    <p>tattha ṇaṁ jē sē uttarapaccatthimillē ratikaragapavvatē tassa ṇaṁ caüddisimīsāṇassa dēvindassa dēvaraṇṇō caüṇhamaggamahisīṇaṁ jambuddīvappamāṇamettāō cattāri rāyahāṇīō pannattāō taṁ jahā — rayaṇā rataṇuccayā savvarataṇā rataṇasañcayā, vasūē vasuguttāē vasumittāē vasundharāē.</p>
	  </div>
	  <div type="section" n="330">
	    <p>caüvvihē saccē pa0 taṁ0 jahā — nāmasaccē ṭhavaṇasaccē davvasaccē bhāvasaccē.</p>
	  </div>
	  <div type="section" n="331">
	    <p>ājīviyāṇaṁ caüvvihē tavē paṇṇattē taṁ jahā — uggatavē ghōratavē rasanijjūhaṇatā jibbhindiyapaḍisaṁlīṇatā.</p>
	  </div>
	  <div type="section" n="332">
	    <p>caüvvihē sañjamē paṇṇattē taṁ jahā — maṇasañjamē vaïsañjamē kāyasañjamē uvagaraṇasañjamē.</p>
	    <p>caüvvidhē ciyāē paṇṇattē taṁ jahā — maṇaciyāē vaïciyāē kāyaciyāē uvagaraṇaciyāē.</p>
	    <p>caüvvihā aṅkicaṇatā pannattā taṁ jahā — maṇaakiñcaṇatā vaïakiñcaṇatā kāyaakiñcaṇatā uvagaraṇaakiñcaṇatā.</p>
	  </div>
	</div><!-- uddēsō 2 !-->
	<div type="uddēsō" n="3">
	  <div type="section" n="333">
	    <p>cattāri rāīō pannattāō taṁ jahā — pavvayarāī puḍhavirāī vāluyarāī udagarāī, ēvāmēva caüvvihē kōhē paṇṇattē taṁ jahā — pavvayarāisamāṇē puḍhavirāisamāṇē vāluyarāisamāṇē udagarāisamāṇē, pavvayarāisamāṇaṁ kōhamaṇupaviṭṭhē jīvē kālaṁ karēi nēraïēsu uvavajjati, puḍhavirāisamāṇaṁ kōhamaṇupaviṭṭhē jīvē kālaṁ karēi tirikkhajōṇiēsu uvavajjati, vāluyarāisamāṇaṁ kōhamaṇupaviṭṭhē jīvē kālaṁ karēi maṇussēsu uvavajjati, udagarāisamāṇaṁ kōhamaṇupaviṭṭhē jīvē kālaṁ karēi dēvēsu uvavajjati.</p>
	    <p>cattāri udagā pannattā taṁ jahā — kaddamōdaē khañjaṇōdaē vāluōdaē sēlōdaē, ēvāmēva caüvvihē bhāvē paṇṇattē taṁ jahā — kaddamōdagasamāṇē khañjaṇōdagasamāṇē vāluōdagasamāṇē sēlōdagasamāṇē, kaddamōdagasamāṇaṁ bhāvamaṇupaviṭṭhē jīvē kālaṁ karēi nēraïēsu uvavajjati, ēvaṁ jāva sēlōdagasamāṇaṁ bhāvamaṇupaviṭṭhē jīvē kālaṁ karēi dēvēsu uvavajjati.</p>
	  </div>
	  <div type="section" n="334">
	    <p>cattāri pakkhī pannattā taṁ jahā — rutasampaṇṇē nāmamēgē nō ruvasampaṇṇē, ruvasampaṇṇē nāmamēgē nō rutasampaṇṇē, ēgē rutasampaṇṇēvi ruvasampaṇṇēvi, ēgē nō rutasampaṇṇē nō ruvasampaṇṇē; ēvāmēva cattāri purisajāyā pannattā taṁ jahā — rutasampaṇṇē nāmamēgē nō rūva sampaṇṇē-4; cattāri purisajāyā pannattā taṁ jahā — pattiyaṁ karēmītēgē pattiyaṁ karēti, pattiyaṁ karēmītēgē appattiyaṁ karēti, appattiyaṁ karēmītēgē pattiyaṁ karēti, appattiyaṁ karēmītēgē appattiyaṁ karēti; cattāri purisajāyā pannattā taṁ jahā — appaṇō nāmamēgē pattiyaṁ karēti nō parassa, parassa nāmamēgē pattiyaṁ karēti nō appaṇō, ēgē appaṇōvi pattiyaṁ karēti parassavi, ēgē nō appaṇō pattiyaṁ karēti nō parassa.</p>
	    <p>cattāri purisajāyā pannattā taṁ jahā — pattiyaṁ pavēsāmītēgē pattiyaṁ pavēsēti, pattiyaṁ pavēsāmītēgē appattiyaṁ pavēsēti-4; cattāri purisajāyā pa0 taṁ0 jahā — appaṇō nāmamēgē pattiyaṁ pavēsēti nō parassa parassa-4.</p>
	  </div>
	  <div type="section" n="335">
	    <p>cattāri rukkhā pa0 taṁ0- pattōvaē pupphōvaē phalōvaē chāyōvaē; ēvāmēva cattāri purisa-jāyā pannattā taṁ jahā — pattōvārukkhasamāṇē pupphōvārukkhasamāṇē phalōvārukkhasamāṇē chāyōvārukkhasamāṇē.</p>
	  </div>
	  <div type="section" n="336">
	    <p>bhāraṇṇaṁ vahamāṇassa cattāri āsāsā pannattā taṁ jahā — jattha ṇaṁ aṁsāō aṁsaṁ sāharaï tatthavi ya sē ēgē āsāsē paṇṇattē, jatthavi ya ṇaṁ uccāraṁ vā pāsavaṇaṁ vā pariṭṭhavēti tatthavi ya sē ēgē āsāsē paṇṇattē, jatthavi ya ṇaṁ nāgakumārāvāsaṁsi vā suvaṇṇakumārāvāsaṁsi vā vāsaṁ uvēti tatthavi ya sē ēgē āsāsē paṇṇattē, jatthavi ya ṇaṁ āvakahāē ciṭṭhati tatthavi ya sē ēgē āsāsē paṇṇattē.</p>
	    <p>ēvāmēva samaṇōvāsagassa cattāri āsāsā pannattā taṁ jahā — jatthavi ya ṇaṁ sīlavvata-guṇavvata-vēramaṇa-paccakkhāṇa-pōsahōvavāsāiṁ paḍivajjati tatthavi ya sē ēgē āsāsē paṇṇattē, jatthavi ya ṇaṁ sāmāiyaṁ dēsāvagāsiyaṁ sammamaṇupālēi tatthavi ya sē ēgē āsāsē paṇṇattē, jatthavi ya ṇaṁ cāuddasamuṭṭhapuṇṇamāsiṇīsu paḍipuṇṇa pōsahaṁ sammaṁ aṇupālēi tatthavi ya sē ēgē āsāsē paṇṇattē, jatthavi ya ṇaṁ cāuddasaṭṭhamuddhiṭṭhapuṇṇa-māsiṇīsu paḍipuṇṇaṁ pōsahaṁ sammaṁ aṇupālēi tatthavi ya sē ēgē āsāsē paṇṇattē, jatthavi ya ṇaṁ apacchima-māraṇantita-saṁlēhaṇā-jhūsaṇā-jhūsitē bhattapāṇa piyāikkhitē pāōvagatē kālamaṇavakaṅkhamāṇē viharati tatthavi ya sē ēgē āsāsē paṇṇattē.</p>
	  </div>
	  <div type="section" n="337">
	    <p>cattāri purisajāyā pannattā taṁ jahā — uditōditē nāmamēgē uditatthamittē ṇāmamēgē atthamitōditē ṇāmēgē atthamitatthamitē nāmamēgē, bharahē rāyā cāurantacakkavaṭṭī ṇaṁ uditōditē, bambhadattē ṇaṁ rāyā cāurantacakkavaṭṭī uditatthamitē hariēsabalē ṇaṁ aṇagārē ṇaṁ atthamitōditē, kālē ṇaṁ sōyariyē atthamitthamitē.</p>
	  </div>
	  <div type="section" n="338">
	    <p>cattāri jummā pannattā taṁ jahā — kaḍajummē tēyōē dāvarajummē kaliōē, nēraïyāṇaṁ cattāri jummā pannattā taṁ jahā — kaḍajummē tēōē dāvarajummē kaliōē, ēvaṁ-asurakumārāṇaṁ jāva thaṇiyakumārāṇaṁ, ēvaṁ-puḍhavikāiyāṇaṁ āu-tēuvāu-vaṇassatikāiyāṇaṁ bendiyāṇaṁ tēindiyāṇaṁ caürindiyāṇaṁ pañcidiyatirikkhajōṇiyāṇaṁ maṇussāṇaṁ vāṇamantara-jōisiyāṇaṁ vēmāṇiyāṇaṁ-savvēsiṁ jahā nēraïyāṇaṁ.</p>
	  </div>
	  <div type="section" n="339">
	    <p>cattāri sūrā pannattā taṁ jahā — khatisūrē tavasūrē dāṇasūrē juddhasūrē, khantisūrā arahantā, tavasūrā aṇagārā, dāṇasūrē vēsamaṇē, juddhasūrē vāsudēvē.</p>
	  </div>
	  <div type="section" n="340">
	    <p>cattāri purisajāyā pannattā taṁ jahā — uccē nāmamēgē uccacchandē, uccē nāmamēgē nīyacchandē, nīē nāmamēgē uccacchandē, nīē nāmamēgē nīyacchandē.</p>
	  </div>
	  <div type="section" n="341">
	    <p>asurakumārā cattāri lēsāō pannattāō taṁ jahā — kaṇhalēsā nīlalēsā kāulēsā tēulēsā ēvaṁ jāva thaṇiyakumārāṇaṁ ēvaṁ puḍhavikāiyāṇaṁ āu-vaṇassaïkāiyāṇaṁ vāṇamantarāṇaṁ-savvēsiṁ jahā asurakumārāṇaṁ.</p>
	  </div>
	  <div type="section" n="342">
	    <p>cattāri jāṇā pannattā taṁ jahā — juttē nāmamēgē juttē, juttē nāmamēgē ajuttē, ajuttē nāmamēgē juttē, ajuttē nāmamēgē ajuttē; ēvāmēva cattāri purisajāyā pannattā taṁ jahā — juttē nāmamēgē juttē, juttē nāmamēgē ajuttē, ajuttē nāmamēgē juttē, ajuttē nāmamēgē ajuttē.</p>
	    <p>cattāri jāṇā pannattā taṁ jahā — juttē nāmamēgē juttapariṇatē juttē nāmamēgē ajuttapariṇatē0 ēvāmēva cattāri purisajāyā pannattā taṁ jahā — juttē nāmamēgē juttapariṇatē-4.</p>
	    <p>cattāri jāṇā pannattā taṁ jahā — juttē nāmamēgē juttarūvē juttē nāmamēgē ajuttarūvē, ajuttē nāmamēgē juttarūvē, ajuttē nāmamēgē ajuttarūvē; ēvāmēva cattāri purisajāyā pannattā taṁ jahā — juttē nāmamēgē juttarūvē-4.</p>
	    <p>cattāri jāṇā pannattā taṁ jahā — juttē nāmamēgē juttasōbhē juttē nāmamēgē ajuttasōbhē-4, ēvāmēva cattāri purisajāyā pannattā taṁ jahā — juttē nāmamēgē juttasōbhē-4.</p>
	    <p>cattāri juggā pannattā taṁ jahā — juttē nāmamēgē juttē juttē nāmamēgē ajuttē-4, ēvāmēva cattāri purisajāyā panntā taṁ jahā — juttē nāmamēgē juttē-4.</p>
	    <p>ēvaṁ jadhā jāṇēṇa cattāri ālāvagā tathā juggēṇavi, paḍipakkhō tahēva purisajātā jāva sōbhetti.</p>
	    <p>cattāri sārahī pannattā taṁ jahā — jōyāvaïttā ṇāmaṁ ēgē nō vijōyāvaïttā, vijōyāvaïttā nāmamēgē nō jōyāvaïttā, ēgē jōyāvaïttāvi vijōyāvaïttāvi, ēgē nō jōyāvaïttā nōvijjōyāvaïttā; ēvāmēva cattāri purisajāyā pannattā taṁ jahā — jōyāvaïttā ṇāmaṁ ēgē nō vijōyāvaïttā-4.</p>
	    <p>cattāri hayā pannattā taṁ jahā — juttē nāmamēgē juttē, juttē nāmamēgē ajuttē-4. ēvāmēva cattāri purisajāyā pannattā taṁ jahā — juttē nāmamēgē juttē-4. ēvaṁ juttapariṇatē, juttarūvē, juttasōbhē savvēsiṁ paḍivakkhō purisa jātā.</p>
	    <p>cattāri gayā pannattā taṁ jahā — juttē nāmamēgē juttē juttē nāmamēgē ajuttē-4, ēvāmēva cattāri purisajāyā pannattā taṁ jahā — juttē nāmamēgē juttē-4; ēvaṁ jahā hayāṇaṁ tahā gayāṇa vi bhāṇiyavvaṁ, paḍivakkhō tahēva purisajāyā.</p>
	    <p>cattāri juggāritā pannattā taṁ jahā — panthajāī nāmamēgē nō uppahajāī, uppahajāī nāmamēgē nō panthajāī, ēgē panthajāīvi uppajāīvi, ēgē nō panthajāī nō uppahajāī; ēvāmēva cattāri purisajāyā pannattā taṁ jahā — panthajāī nāmamēgē nō uppahajāī-4.</p>
	    <p>cattāri pupphā pannattā taṁ jahā — rūvasampaṇṇē nāmamēgē nō gandhasampaṇṇē, gandhasampaṇṇē nāmamēgē nō rūvasampaṇṇē, ēgē rūvasampaṇṇēvi gandhasampaṇṇēvi, ēgē nō rūvasampaṇṇē nō gandhasampaṇṇē; ēvāmēva cattāri purisajāyā pannattā taṁ jahā — rūvasampaṇṇē nāmamēgē nō sīlasampaṇṇē-4.</p>
	    <p>cattāri purisajāyā pannattā taṁ jahā — jātisampaṇṇē nāmamēgē nō kulasampaṇṇē, kulasampaṇṇē nāmamēgē nō jātisampaṇṇē-4, cattāri purisajāyā pannattā taṁ jahā — jātisampaṇṇē nāmamēgē nō balasampaṇṇē balasampaṇṇē nāmamēgē nō jātisampaṇṇē-4.</p>
	    <p>ēvaṁ jātītē rūvēṇa-4, cattāri ālāvagā, ēvaṁ jātītē suēṇa-4, ēvaṁ jātītē sīlēṇa-4, ēvaṁ jātītē carittēṇa-4, ēvaṁ kulēṇa balēṇa-4, ēvaṁ kulēṇa rūvēṇa-4, kulēṇa sutēṇa-4, kulēṇa sīlēṇa-4, kulēṇa carittēṇa-4.</p>
	    <p>cattāri purisajāyā pa0 taṁ0- balasampannē nāma ēgē nō rūvasampannē-4, ēvaṁ balēṇa sutēṇa-4, ēvaṁ balēṇa sīlēṇa-4, ēvaṁ balēṇa carittēṇa-4.</p>
	    <p>cattāri purisajāyā pa0 taṁ0- rūvasampannē nāmamēgē nō suyasampannē-4, ēvaṁ rūvēṇa sīlēṇa-4, rūvēṇa carittēṇa-4. cattāri purisajāyā pa0 taṁ0- suyasampannē nāmamēgē nō sīlasampannē-4, ēvaṁ suttēṇa carittēṇa-4. cattāri purisajāyā pa0 taṁ0- sīlasampannē nāmamēgē nō carittasampannē-4. ētē ekkavīsaṁ bhaṅgā bhāṇitavvā.</p>
	    <p>cattāri phalā pannattā taṁ jahā — āmalagamahurē muddiyāmahurē khīramahurē khaṇḍamahurē, ēvāmēva cattāri āyariyā pannattā taṁ jahā — āmalagamahuraphalasamāṇē jāva khaṇḍamahuraphalasamāṇē.</p>
	    <p>cattāri purisajāyā pannattā taṁ jahā — ātavēyāvaccakarē nāmamēgē nō paravēyāvaccakarē, paravēyāvaccakarē nāmamēgē nō ātavēyāvaccakarē, ēgē ātavēyāvaccakarēvi paravēyāvaccakarēvi, ēgē nō ātavēyāvaccakarē nō paravēyāvaccakarē; cattāri purisajāyā pannattā taṁ jahā — karēti nāmamēgē vēyāvaccaṁ nō paḍicchaï paḍicchaï nāmamēgē vēyāvaccaṁ nō karēti-4; cattāri purisajāyā pannattā taṁ jahā — aṭṭhakarē nāmamēgē nō māṇakarē, māṇakarē nāmamēgē nō aṭṭhakarē, ēgē aṭṭhakarēvi māṇakarēvi, ēgē nō aṭṭhakarē nō māṇakarē; cattāri purisajāyā pannattā taṁ jahā — gaṇaṭṭhakarē nāmamēgē nō māṇakarē-4; cattāri purisajāyā pannattā taṁ jahā — gaṇasaṅgahakarē nāmamēgē nō māṇakarē-4; cattāri purisajāyā pannattā taṁ jahā — gaṇasōbhakarē nāmamēgē nō māṇakarē-4; cattāri purisajāyā pannattā taṁ jahā — gaṇasōhikarē nāmamēgē nō māṇakarē-4.</p>
	    <p>cattāri purisajāyā pannattā taṁ jahā — rūvaṁ nāmamēgē jahati nō dhammaṁ, dhammaṁ nāmamēgē jahati nō rūvaṁ, ēgē rūvampi jahati dhammampi, ēgē nō rūvaṁ jahati nō dhammaṁ; cattāri purisajāyā pannattā taṁ jahā — dhammaṁ nāmamēgē jahati nō gaṇasaṇṭhitiṁ, gaṇasaṇṭhiti nāmamēgē jahati nō dhammaṁ-4.</p>
	    <p>cattāri purisajāyā pannattā taṁ jahā — piyadhammē nāmamēgē nō daḍhadhammē, daḍhadhammē nāmamēgē nō piyadhammē, ēgē piyadhammē vi daḍhadhammēvi, ēgē nō piyadhammē nō daḍhadhammē; cattāri āyariyā pannattā taṁ jahā — pavvāvaṇāriē nāmamēgē nō uvaṭṭhāvaṇāyariē, uvaṭṭhāvaṇāyariē nāmēgē nō pavvāvaṇāyariē, ēgē pavvāvaṇāyariēvi uvaṭṭhāvaṇāyariēvi, ēgē nō pavvāvaṇāyariē nō uvaṭṭhāvaṇāyariē dhammāyariē, cattāri āyariyā pannattā taṁ jahā — uddēsaṇāyariē nāmamēgē nō vāyaṇāyariē, vāyaṇāyariē nāmamēgē nō uddēsaṇāyariē-4.</p>
	    <p>cattāri antēvāsī pannattā taṁ jahā — pavvayaṇantēvāsī nāmamēgē nō uvaṭṭhāṇantēvāsī-4- dhammantēvāsī, cattāri antēvāsī pannattā taṁ jahā — uddēsaṇantēvāsī nāmamēgē nō vāyaṇantēvāsī-4-dhammantēvāsī.</p>
	    <p>cattāri nigganthā pannattā taṁ jahā — rātiṇiē samaṇaē nigganthē mahākammē mahākiriē aṇāyāvī asamittē dhammassa aṇārādhaē bhavati, rātiṇiē samaṇē nigganthē appakammē appakiriē ātāvī samiē dhammassa ārāhaē bhavati, ōmarātiṇiē samaṇē nigganthē mahākammē mahākiriē  aṇātāvī asamitē dhammassa aṇārāhaē bhavati, ōmarātiṇiē samaṇē nigganthē appakammē appakiriē ātāvī samitē dhammassa ārāhaē bhavati.</p>
	    <p>cattāri nigganthīō pannattāō taṁ jahā — rātiṇiyā samaṇī nigganthī mahākammā mahākiriyā aṇāyāvī asamitā dhammassa aṇārādhiyā bhavati ēvaṁ cēva-4.</p>
	    <p>cattāri samaṇōvasagā pannattā taṁ jahā — rāiṇiē samaṇōvāsaē mahākammē mahākiriē amāyāvī asamitē dhammassa aṇārādhaē bhavati tahēva-4.</p>
	    <p>cattāri samaṇōvāsiyāō pannattō taṁ jahā — rāiṇiyā samaṇōvāsitā mahākammā mahākiriyā aṇāyāvī asamitā tahēva cattārigamā.</p>
	  </div>
	  <div type="section" n="343">
	    <p>cattāri samaṇōvāsagā pannattā taṁ jahā — ammāpitisamāṇē bhātisamāṇē mittasamāṇē savattisamāṇē; cattāri samaṇōvāsagā pa0 taṁ0- addāgasamāṇē paḍāgasamāṇē khāṇusamāṇē kharakaṇḍaya-samāṇē.</p>
	  </div>
	  <div type="section" n="344">
	    <p>samaṇassa ṇaṁ bhavatō mahāvīrassa samaṇōvāsagāṇaṁ sōdhammē kappē aruṇābhē vimāṇē cattāri paliōvamāiṁ ṭhitī pannattā.</p>
	  </div>
	  <div type="section" n="345">
	    <p>caühiṁ ṭhāṇēhiṁ ahuṇōvavaṇṇē dēvē dēvalōgēsu icchejjā māṇusaṁ lōgaṁ havvamāgacchittaē nō cēva ṇaṁ sañcātēti havvamāgacchittaē, taṁ jahā — (1) ahuṇōvavaṇṇē dēvē dēvalōgēsu divvēsu kāmabhōgēsu mucchitē giddhē gaḍhitē ajjhōvavaṇṇē sē ṇaṁ māṇussaē kāmabhōgē nō āḍhāi nō pariyāṇāti nō aṭṭhaṁ bandhaï nō niyāṇaṁ pagarēti nō ṭhitipagappaṁ pagarēti (2) ahuṇōvavaṇṇē dēvē dēvalōgēsu divvēsu kāmabhōgēsu mucchitē giddhē gaḍhitē ajjhōvavaṇṇē tassa ṇaṁ māṇussaē pēmē vocchiṇṇē divvē saṅkantē bhavati, (3) ahuṇōvavaṇṇē dēvē dēvalōgēsu divvēsu kāmabhōgēsu mucchitē giddhē gaḍhitē ajjhōvavaṇṇē tassa ṇaṁ ēvaṁ bhavati-iṇhiṁ gacchaṁ muhuttēṇaṁ gacchaṁ tēṇaṁ kālēṇamappāuyā maṇussā kāladhammuṇā sañjuttā bhavanti, (4) ahuṇōvavaṇṇē dēvē dēvalōgēsu divvēsu kāmabhōgēsu mucchittē giddhē gaḍhitē ajjhōvavaṇṇē tassa ṇaṁ māṇussaē gandhē paḍikūlē paḍilōmē yāvi bhavati uḍḍhampi ya ṇaṁ māṇussaē gandhē jāva cattāri pañca jōyaṇasatāiṁ havvamāgacchati; iccētēhiṁ caühiṁ ṭhāṇēhiṁ ahuṇōvavaṇṇē dēvē dēvalōēsu icchejjā māṇusaṁ lōgaṁ havvamāgacchittaē nō cēva ṇaṁ sañcāēti havvamāgacchittaē.</p>
	    <p>caühiṁ ṭhāṇēhiṁ ahuṇōvavaṇṇē dēvē dēvalōēsu icchejja māṇusaṁ lōgaṁ havvamāgacchittaē sañcāēti havvamāgacchittaē taṁ jahā — (1)ahuṇōvavaṇṇē dēvē dēvalōgēsu divvēsu kāmabhōgēsu amucchitē agiddhē agaḍhitē aṇajjhōvavaṇṇē, tassa ṇaṁ ēvaṁ bhavati- atthi khalu mama māṇussaē bhavē āyariēti vā uvajjhāēti vā pavattīti vā thērēti vā gaṇīti vā gaṇadharēti gaṇāvacchēdēti vā jēsiṁ pabhāvēṇaṁ maē imā patārūvā divvā dēviḍḍhī divvā dēvajutī divvē dēvāṇubhāvē laddhē pattē abhisamaṇṇāgatē, taṁ gacchāmi ṇaṁ tē bhagavantē vandāmi namaṁsāmi sakkārēmi sammāṇēmi kallāṇaṁ maṅgalaṁ dēvayaṁ cēīyaṁ pajjuvāsāmi, (2)ahuṇōvavaṇṇē dēvē dēvalōēsu jāva aṇajjhōvavaṇṇē tassa ṇamēvaṁ bhavati- ēsa ṇaṁ māṇussaē bhavē nāṇīti vā tavassīti vā aïdukkara-dukkarakāragē, taṁ gacchāmi ṇaṁ tē bhagavantē vandāmi jāva pajjuvāsāmi,  (3)ahuṇōvavaṇṇē dēvē dēvalōēsu jāva aṇajjhōvavaṇṇē tassa ṇamēva bhavati- atthi ṇaṁ mama māṇussaē bhavē mātāti vā jāva suṇhāti vā, taṁ gacchāmi ṇaṁ tēsimantiyaṁ pāubbhavāmi pāsantu tā mē imamētārūvaṁ divvaṁ dēviḍḍhiṁ divvaṁ dēvajuttiṁ divvaṁ dēvāṇubhāvaṁ laddhaṁ pattaṁ abhisamaṇṇāgataṁ, (4)ahuṇōvavaṇṇē dēvē dēvalōgēsu jāva aṇajjhōvavaṇṇē tassa ṇamēvaṁ bhavati- atthi ṇaṁ mama māṇussaē bhavē mittēti vā sahāti vā jāva sahāēti vā saṅgaïēti vā, tēsiṁ ca ṇaṁ amhē aṇṇamaṇṇassa saṅgārē paḍisutē bhavati, jō mē puvviṁ cayati sē sambōhētavvē iccētēhiṁ jāva sañcāēti havvamāgacchittaē.</p>
	  </div>
	  <div type="section" n="346">
	    <p>caühiṁ ṭhāṇēhiṁ lōgandhagārē siyā taṁ jahā — arahantēhiṁ vocchijjamāṇēhiṁ, arahantapaṇṇattē dhammē vocchijjamāṇē, puvvagatē vocchijjamāṇē, jāyatējē vocchijjamāṇē.</p>
	    <p>caühiṁ ṭhāṇēhiṁ lōujjōtē siyā taṁ jahā — arahantēhiṁ jāyamāṇēhiṁ, arahantēhiṁ pavvayamāṇēhiṁ, arahantāṇaṁ nāṇuppāyamahimāsu, arahantāṇaṁ parinivvāṇamahimāsu.</p>
	    <p>māṇussaṁ lōgaṁ havvamāgacchanti ēvaṁ jahā tiṭhāṇē jāva lōgantitā dēvā māṇussaṁ lōgaṁ havvamāgacchejjā, taṁ0 arahantēhiṁ jayamāṇēhiṁ jāva arahantāṇaṁ parinivvāṇamahimāsu.</p>
	  </div>
	  <div type="section" n="347">
	    <p>cattāri duhasejjāō pannattāō taṁ jahā — tattha khalu imā paḍhamā duhasejjā taṁ0- sē ṇaṁ muṇḍē bhavittā agārāō aṇagāriyaṁ pavvaïē nigganthē pāvayaṇē saṅkitē kaṅkhitē vitigicchatē bhēyasamāvaṇṇē kalusasamāvaṇṇē nigganthaṁ pāvayaṇaṁ nō saddahati nō pattiyāti nō rōēi, nigganthaṁ pāvayaṇaṁ asaddahamāṇē apattiyamāṇē arōēmāṇē maṇaṁ uccāvayaṁ niyacchati viṇighātamāvajjati paḍhamā duhasejjā, ahāvarā doccā duhasejjā – sē ṇaṁ muḍē bhavittā agārāō aṇagāriyaṁ pavvaïē saēṇaṁ lābhēṇaṁ nō tussati parassa lābhamāsāēti pīhēti patthēti abhilasati parassa lābhamāsāēmāṇē jāva abhilasamāṇē maṇaṁ uccāvayaṁ niyacchaï viṇighātamāvajjati doccā duhasejjā, ahāvarā taccā duhasejjā-sē ṇaṁ muṇḍē bhavittā jāva pavvaïē divvē māṇussaē kāmabhōgē āsāēi jāva abhilasati divvē māṇussaē kāmabhōgē āsāēmāṇē jāva abhilasamāṇē maṇaṁ uccāvayaṁ niyacchati viṇidhātamāvajjati- taccā duhasejjā, ahāvarā caütthā duhasejjā – sē ṇaṁ muṇḍē jāva pavvaïē tassa ṇaṁ ēvaṁ bhavati jayā ṇaṁ ahamagāravāsamāvasāmi tadā ṇamahaṁ saṁvāhaṇa-parimaddaṇa-gātabbhaṅga-gātucchōlaṇāiṁ labhāmi jappabhiiṁ ca ṇaṁ ahaṁ muṇḍē jāva pavvaïē tappabhiiṁ ca ṇaṁ ahaṁ saṁvāhaṇa jāva gātucchōlaṇāi nō labhāmi, sē ṇaṁ saṁvāhaṇa jāva gātucchōlaṇāiṁ āsāēti jāva abhilasati sē ṇaṁ sambāhaṇa jāva gātucchōlaṇāiṁ āsāēmāṇē jāva maṇaṁ uccāvayaṁ niyacchati viṇidhātamāvajjati, caütthā duhasejjā.</p>
	    <p>cattāri suhasejjāō pannattāō taṁ jahā — tattha khaluṁ imā paḍhamā suhasejjā- sē ṇaṁ muṇḍē bhavittā agārāō aṇagāriyaṁ pavvaïē nigganthē pāvayaṇē nissaṅkitē nikkaṅkhitē nivvitigicchiē nō bhēdasamāvaṇṇē nō kalusasamāvaṇṇē nigganthaṁ pāvayaṇaṁ saddahaï pattiyaï rōēti nigganthaṁ pāvayaṇaṁ saddahamāṇē pattiyamāṇē rōēmāṇē nō maṇaṁ uccāvayaṁ niyacchati nō viṇighātamāvajjati paḍhamā suhasejjā, ahāvarā doccā suhasejjā- sē ṇaṁ muṇḍē jāva pavvaïē saēṇaṁ lābhēṇaṁ tussati parassa lābhaṁ nō āsāēti nō pīhēti nō patthēti nō abhilasati parassa lābhamaṇāsāēmāṇa jāva aṇabhilasamāṇē nō maṇaṁ uccāvayaṁ niyacchati nō viṇighātamāvajjati, doccā suhasejjā, ahāvarā taccā suhasejjā- sē ṇaṁ muṇḍē jāva pavvaïē divvamāṇussaē kāmabhōgē nō āsāēti jāva nō abhilasati divvamāṇussaē kāmabhōgē aṇāsāēmāṇē jāva aṇabhilasamāṇē nō maṇaṁ uccāvayaṁ niyacchati nō viṇighātamāvajjati, taccā suhasejjā, ahāvarā caütthā suhasejjā- sē ṇaṁ muṇḍē jāva pavvaïē tassa ṇaṁ ēvaṁ bhavati- jaï tāva arahantā bhagavantō haṭṭhā arōgā baliyā kallasarīrā aṇṇayarāiṁ ōrālāiṁ kallāṇāiṁ viulāiṁ payatāiṁ pagga-hitāiṁ mahāṇubhāgāiṁ kammakkhayakaraṇāiṁ tavokkamāiṁ paḍivajjanti kimaṅga puṇa ahaṁ abbhōvagamiōvakkamiyaṁ vēyaṇaṁ nō sammaṁ sahāmi khamāmi titikkhēmi ahiyāsēmi mamaṁ ca ṇaṁ abbhōvagamiōvakkamiyaṁ vēyaṇaṁ nō sammaṁ sahāmi khamāmi titikkhēmi ahiyāsēmi mamaṁ ca ṇaṁ abbhōvagamiōvakkamiyaṁ vēyaṇaṁ sammamasahamāṇassa akkhamamāṇassa atitikkhamāṇassa aṇahiyāsēmāṇassa kiṁ maṇṇē kajjati? ēgantasōmē.</p>
	  </div>
	  <div type="section" n="348">
	    <p>cattāri avāyaṇijjā pa0-aviṇīē vigaīpaḍibaddhē aviōsavitapāhuḍē māī.</p>
	    <p>cattāri vāyaṇijjā pa0-viṇītē avigatipaḍibaddhē viōsavitapāhuḍē amāī.</p>
	  </div>
	  <div type="section" n="349">
	    <p>cattāri purisajāyā pannattā taṁ jahā — ātambharē nāmamēgē nō parambharē, parambharē nāmamēgē nō ātambharē, ēgē ātambharēvi parambharēvi, ēgē nō ātambharē nō parambharē.</p>
	    <p>cattāri purisajāyā pannattā taṁ jahā — duggaē nāmamēgē duggaē, duggaē nāmamēgē suggaē, suggaē nāmamēgē duggaē, suggaē nāmamēgē suggaē.</p>
	    <p>cattāri purisajāyā pannattā taṁ jahā — duggaē nāmamēgē duvvaē, duggaē nāmamēgē suvvaē, suggaē nāmamēgē duvvaē, suggaē nāmamēgē suvvaē, cattāri purisajāyā pannattā taṁ jahā — duggaē nāmamēgē duppaḍitāṇandē, duggaē nāmamēgē suppaḍitāṇandē-4.</p>
	    <p>cattāri purisajāyā pannattā taṁ jahā — duggaē nāmēgē duggatigāmī, duggaē nāmamēgē suggatigāmī-4.</p>
	    <p>cattāri purisajāyā pannattā0 taṁ jahā — duggaē nāmamēgē duggatiṁ gatē, duggaē nāmamēgē suggatiṁ gatē-4 cattāri purisajāyā pannattā taṁ jahā — tamē nāmamēgē tamē, tamē nāmamēgē jōtī, jōtī nāmamēgē tamē jōtī nāmamēgē jōtī.</p>
	    <p>cattāri purisajāyā pa0 taṁ0 jahā — tamē nāmamēgē tamabalē, tamē nāmamēgē jōtibalē, jōtī nāmamēgē tamabalē, jōtī nāmamēgē jōtibalē, cattāri purisajāyā pa0 taṁ0 jahā — tamē nāmamēgē tamabalapalajjaṇē, tamē nāmamēgē jōtibalapalajjaṇē-4.</p>
	    <p>cattāri purisajāyā pannattā taṁ jahā — pariṇṇātakammē nāmamēgē nō pariṇṇātasaṇṇē, pariṇṇātasaṇṇē nāmamēgē nō pariṇṇātakammē, ēgaṁ pariṇṇātakammēvi pariṇṇāta0-4.</p>
	    <p>cattāri purisajāyā pannattā taṁ jahā — pariṇṇātakammē nāmamēgē nō pariṇṇātagihāvāsē, pariṇṇātagihāvāsē nāmamēgē nō pariṇṇātakammē, ēgē pariṇṇātakammēvi0-4.</p>
	    <p>cattāri purisajāyā pannattā taṁ jahā — pariṇātasaṇṇē nāmamēgē nō pariṇṇātagihāvāsē, pariṇṇātagihāvāsē nāmamēgē nō pariṇṇatasaṇṇē-4.</p>
	    <p>cattāri purisajāyā pana0taṁ0 jahā-ihatthē nāmamēgē nō paratthē, paratthē nāmamēgē nō ihatthē-4.</p>
	    <p>cattāri purisajāyā pannattā taṁ jahā — ēgēṇaṁ nāmamēgē vaḍḍhati, ēgēṇaṁ hāyati ēgēṇaṁ, ēgēṇa nāmamēgē vaḍḍhati, dōhiṁ hāyati dōhiṁ nāmamēgē vaḍḍhati ēgēṇaṁ hāyati ēgē dōhiṁ nāmamēgē vaḍḍhati dōhiṁ hāyati.</p>
	    <p>cattāri pakanthagā pannattā taṁ jahā — āiṇṇē nāmamēgē āiṇṇē, āiṇṇē nāmamēgē khaluṅkē, khaluṅkē nāmamēgē āiṇṇē, khaluṅkē nāmamēgē khaluṅkē; ēvāmēva cattāri purisajāyā pannattā taṁ jahā — āiṇṇē nāmamēgē āiṇṇē caübhaṅgō.</p>
	    <p>cattāri pakanthagā pannattā taṁ jahā — āiṇṇē nāmamēgē āiṇṇātaē vahati, āiṇṇē nāmamēgē khaluṅkatāē vahati,-4, ēvāmēva cattāri purisajāyā pannattā taṁ jahā — āiṇṇē nāmamēgē āiṇṇatāē vahati caübhaṅgō.</p>
	    <p>cattāri pakanthagā pannattā taṁ jahā — jātisampaṇṇē nāmamēgē nō kulasampaṇṇē, kulasampaṇṇē nāmamēgē nō jātisampaṇṇē-4, ēvāmēva cattāri purisajāyā pannattā taṁ jahā — jātisampaṇṇē nāmamēgē nō kulasampaṇṇē0 caübhaṅgō.</p>
	    <p>cattāri pakanthagā pannattā taṁ jahā — jātisampaṇṇē nāmamēgē nō balasampaṇṇē-4, ēvāmēva cattāri purisajāyā pannattā taṁ jahā — jātisampaṇṇē nāmamēgē nō balasampaṇṇē-4.</p>
	    <p>cattāri pakanthagā pannattā taṁ jahā — jātisampaṇṇē nāmamēgē nō rūvasampaṇṇē-4; ēvāmēva cattāri purisajāyā pannattā taṁ jahā — jātisampaṇṇē nāmamēgē nō rūvasampaṇṇē-4.</p>
	    <p>cattāri pakanthagā pannattā taṁ jahā — jātisampaṇṇē nāmamēgē nō jayasampaṇṇē-4; ēvāmēva cattāri purisajāyā pannattā taṁ jahā — jātisampaṇṇē nāmamēgē nō jayasampaṇṇē-4.</p>
	    <p>ēvaṁ kulasampannēṇa ya balasampannēṇa ya, kulasampannēṇa ya rūvasampannēna ya, kulasampannēṇa ya jayasampannēṇa ya, ēvaṁ balasampannēṇa ya rūvasampannēṇa ya, balasampannēṇa ya jaya sampannēṇa ya-4- savvattha purisajāyā paḍivakkhō.</p>
	    <p>cattāri kanthagā ya pa0 taṁ0- rūvasampannē nāmamēgē nō jayasampannē-4; ēvāmēva cattāri purisajāyā pa0 taṁ0- rūvasampannē nāmamēgē nō jayasampannē-4.</p>
	    <p>cattāri purisajāyā pannattā taṁ jahā — sīhattāē nāmamēgē nikkhantē sīhattāē viharaï, sīhattāē nāmamēgē nikkhantē sīyālattāē viharaï, sīyālattāē nāmamēgē nikkhantē sīhattāē viharaï, sīyālattāē nāmamēgē nikkhantē sīyālattāē viharaï.</p>
	  </div>
	  <div type="section" n="350">
	    <p>cattāri lōgē samā pannattā taṁ jahā — apaïṭṭhāṇē naraē, jambuddīvē dīvē, pālaē jāṇavimāṇē, savvaṭṭhasiddhē mahāvimāṇē. cattāri lōgē samā sapakkhiṁ sapaḍidisiṁ pannattā taṁ jahā — sīmantaē naraē, samayakkhettē, uḍuvimāṇē, isīpabbharā puḍhavī.</p>
	  </div>
	  <div type="section" n="351">
	    <p>uḍḍhalōgē ṇaṁ cattāri bisarīrā pannattā taṁ jahā — puḍhavikāiyā āukāiyā vaṇassaïkāiyā urālā tasā pāṇā, ahōlōgē ṇaṁ cattāri bisarīrā pannattā taṁ jahā — puḍhavikāiyā0 ēvaṁ cēva, ēvaṁ tiriyalōē vi-4.</p>
	  </div>
	  <div type="section" n="352">
	    <p>cattāri purisajāyā pa0 taṁ0-hirisattē hirimaṇasattē, calasattē, thirasattē.</p>
	  </div>
	  <div type="section" n="353">
	    <p>cattāri sejjapaḍimāō pannattāō, cattāri vatthapaḍimāō pannattāō, cattāri pāyapaḍi-māō pannattāō, cattāri ṭhāṇapaḍimāō pannattāō.</p>
	  </div>
	  <div type="section" n="354">
	    <p>cattāri sarīragā jīvaphuḍā pannattā taṁ jahā — vēuvviē āhāraē tēyaē kammaē, cattāri sarīragā kammummīsagā pannattā taṁ jahā — ōrāliē vēuvviē āhāraē tēyaē.</p>
	  </div>
	  <div type="section" n="355">
	    <p>caühiṁ atthikāēhiṁ lōgē phuḍē paṇṇattē taṁ jahā — dhammatthikāēṇaṁ adhammatthikāēṇaṁ jīvatthikāēṇaṁ puggalatthikāēṇaṁ; caühiṁ bādarakāēhiṁ uvavajjamāṇēhiṁ lōgē phuḍē paṇṇattē taṁ jahā — puḍhavikāiēhiṁ, āukāiēhiṁ, vāukāiēhiṁ, vaṇassakāiēhiṁ.</p>
	  </div>
	  <div type="section" n="356">
	    <p>cattāri paēsaggēṇaṁ tullā pannattā taṁ jahā — dhammatthikāē, adhammatthikāē, lōgāgāsē, ēgajīvē.</p>
	  </div>
	  <div type="section" n="357">
	    <p>caüṇhamēgaṁ sarīraṁ nō supassaṁ bhavaï taṁ jahā — puḍhavikāiyāṇaṁ, āukāiyāṇaṁ, tēukāiyāṇaṁ, vaṇassaïkāiyāṇaṁ.</p>
	  </div>
	  <div type="section" n="358">
	    <p>cattāri indiyatthā puṭṭhā vēdenti taṁ jahā — sōindiyatthē ghāṇindiyatthē jibbhindiyatthē phāsindiyatthē.</p>
	  </div>
	  <div type="section" n="359">
	    <p>caühiṁ ṭhāṇēhiṁ jīvā ya poggalā ya nō sañcāenti bahiyā lōgantā gamaṇayāē, taṁ jahā — gatiabhāvēṇaṁ, niruvaggahayāē, lukkhatāē, lōgāṇubhāvēṇaṁ.</p>
	  </div>
	  <div type="section" n="360">
	    <p>caüvvihē ṇātē pa0 taṁ0- āharaṇē āhāraṇataddēsē āharaṇataddōsē uvaṇṇāsōvaṇaē, āharaṇē caüvvihē paṇṇattē taṁ jahā — avāē uvāē ṭhavaṇākammē paḍuppaṇṇaviṇāsī; āharaṇataddēsē caüvvihē paṇṇattē taṁ jahā — aṇusiṭṭhī uvālambhē pucchā nissāvayaṇē; āhāraṇataddōsē caüvvihē paṇṇattē taṁ jahā — adhammajuttē paḍilōbhē attōvaṇītē duruvaṇītē; uvaṇṇāsōvaṇaē caüvvihē paṇṇattē taṁ jahā — tavvatthutē tavaṇṇatthutē paḍiṇibhē hētū, hēū caüvvihē paṇṇattē taṁ jahā — jāvaē thāvaē vaṁsaē lūsaē, ahavā —hēū caüvvihē paṇṇattē taṁ jahā — paccakkhē anumānē ōvammē āgamē, ahavā —hēū caüvvihē paṇṇattē taṁ jahā — atthitaṁ atthi sō hēū, atthittaṁ natthi sō hēū, natthittaṁ atthi sō hēū, natthittaṁ natthi sō hēūṁ.</p>
	  </div>
	  <div type="section" n="361">
	    <p>caüvvihē saṅkhāṇē paṇṇattē taṁ jahā — parikammaṁ vavahārē rajjū rāsī.</p>
	    <p>ahōlōgē ṇaṁ cattāri andhagāraṁ karenti taṁ jahā — naragā nēraïyā pāvāiṁ kammāiṁ asubhā poggalā, tiriyalōgē ṇaṁ cattāri ujjōtaṁ karenti taṁ jahā — candā sūrā maṇī jōtī, uḍḍhalōgē ṇaṁ cattāri ujjōtaṁ karenti taṁ jahā — dēvā dēvīō vimāṇā ābharaṇā.</p>
	  </div>
	</div><!-- uddēsō 3 !-->
	<div type="uddēsō" n="4">
	  <div type="section" n="362">
	    <p>cattāri pasappagā pannattā taṁ jahā — aṇuppannaṇaṁ bhōgāṇaṁ uppāettā ēgē pasappaē puvvuppannāṇaṁ bhōgāṇaṁ avippaōgēṇaṁ ēgē pasappaē aṇuppannāṇaṁ sokkhāṇaṁ uppāittā ēgē pasappaē puvvuppannāṇaṁ sokkhāṇaṁ avippaōgēṇaṁ ēgē pasappaē.</p>
	  </div>
	  <div type="section" n="363">
	    <p>ṇēraïyāṇaṁ caüvvihē āhārē paṇṇattē taṁ jahā — iṅgālōvamē mummurōvamē sītalē himasītalē.</p>
	    <p>tirikkhajōṇiyāṇaṁ caüvvihē āhārē pa0 taṁ0- kaṅkōvamē bilōvamē nāmamaṁsōvamē puttamaṁsōvamē.</p>
	    <p>maṇussāṇaṁ caüvvihē āhārē paṇṇattē taṁ jahā — asaṇē pāṇē khāimē sāimē dēvāṇaṁ caüvvihē āhārē paṇṇattē taṁ jahā — vaṇṇamantē gandhamantē rasamantē phāsamantē.</p>
	  </div>
	  <div type="section" n="364">
	    <p>cattāri jātiāsīvisā pa0 taṁ0- vicchuyajātiāsīvisē maṇḍukkajātiāsīvisē uragajātiāsīvisē maṇussajātiāsīvisē.</p>
	    <p>vicchuyajātiāsīvisassa ṇaṁ bhantē! kēvaïē visaē paṇṇattē? pabhū ṇaṁ vicchuyajātiāsīvisē addhabharahappamāṇamettaṁ bondiṁ visēṇaṁ visapariṇayaṁ visaṭṭamāṇiṁ karittaē visaē sē visaṭṭhatāē nō cēva ṇaṁ sampattīē karēṁsu vā karenti vā karissanti vā maṇḍukkajātiāsīvisassa ṇaṁ bhantē! kēvaïē visaē paṇṇattē? pabhū ṇaṁ maṇḍukka-jātivaāsīvisē bharahappamāṇamettaṁ bondiṁ visēṇaṁ visapariṇayaṁ visaṭṭamāṇiṁ0 sēsaṁ taṁ cēva- jāva karissanti vā uragajāti pucchā- pabhū ṇaṁ uragajātiāsīvisē jambuddīvapamāṇamettaṁ bondiṁ visēṇaṁ0 sēsaṁ taṁ cēva jāva karissanti vā, maṇussajāti pucchā- pabhū ṇaṁ maṇussa-jātiāsīvisē samayakhettapamāṇamettaṁ bondi visēṇaṁ visapariṇataṁ visaṭṭamāṇiṁ karettaē, visaē sē visaṭṭhatāē nō cēva ṇaṁ jāva karissanti vā.</p>
	  </div>
	  <div type="section" n="365">
	    <p>caüvvihē vāhī paṇṇattē taṁ jahā — vātiē pittiē simbhiē saṇṇivātiē.</p>
	    <p>caüvvihā tigicchā pannattā taṁ0 vijjō ōsadhāiṁ āurē pariyāraē.</p>
	  </div>
	  <div type="section" n="366">
	    <p>cattāri tigicchagā pannattā taṁ jahā — ātatigicchaē nāmamēgē nō paritigicchaē, paritigicchaē nāmamēgē nō ātatigicchaē-4.</p>
	    <p>cattāri purisajāyā pannattā taṁ jahā — vaṇakarē ṇāmamēgē nō vaṇaparibhāsī, vaṇaparibhāsī nāmamēgē nō vaṇakarē, ēgē vaṇakarēvi vaṇaparimāsīvi, ēgē nō vaṇakarē nō vaṇaparibhāsī; cattāri purisajāyā pannatatā taṁ jahā — vaṇakarē nāmamēgē nō vaṇasārakkhī-4.</p>
	    <p>cattāri purisajāyā pannattā taṁ jahā — vaṇakarē nāmamēgē nō vaṇasaṁrōhī-4.</p>
	    <p>cattāri vaṇā pannattā taṁ jahā — antōsallē nāmamēgē nō bāhiṁsallē-4. cattāri purisajāyā pannattā taṁ jahā — antōsallē nāmamēgē nō bāhiṁsallē-4.</p>
	    <p>cattāri vaṇā pannattā taṁ jahā — antōduṭṭhē nāmamēgē nō bāhinduṭṭhē, bāhinduṭṭhē nāmamēgē nō antōduṭṭhē-4. ēvāmēva cattāri purisajāyā pannattā taṁ jahā — antōduṭṭhē nāmamēgē nō bāhinduṭṭhē-4.</p>
	    <p>cattāri purisajāyā pannattā taṁ jahā — sēyaṁsē nāmamēgē sēyaṁsē, sēyaṁsē nāmamēgē pāvaṁsē, pāvaṁsē nāmamēgē sēyaṁsē, pāvaṁsē nāmamēgē pāvaṁsē.</p>
	    <p>cattāri purisajāyā pannattā taṁ jahā — sēyaṁsē nāmamēgē sēyaṁsetti sālisaē, sēyaṁsē nāmamēgē pāvaṁsetti sālisaē-4.</p>
	    <p>cattāri purisajāyā pannattā taṁ jahā — sēyaṁsē nāmamēgē sēyaṁsetti maṇṇati sēyaṁsē nāmamēgē pāvaṁsetti maṇṇati-4 ।.</p>
	    <p>cattāri purisajāyā pannattā taṁ jahā — sēyaṁsē nāmamēgē sēyaṁsetti sālisaē maṇṇatti sēyaṁsē nāmamēgē pāvaṁsetti sālisaē maṇṇatti-4.</p>
	    <p>cattāri purisajāyā pannattā taṁ jahā — āghavaïttā nāmamēgē nō paribhāvaïttā, paribhāvaïttā nāmamēgē nō ādhavaïttā-4.</p>
	    <p>cattāri purisajāyā pannattā taṁ jahā — ādhavaïttā nāmamēgē nō uñchajīvīsampaṇṇē, uñchajīvisampaṇṇē nāmamēgē nō ādhavaïttā-4.</p>
	    <p>caüvvihā rūkkhaviguvvaṇā pannattā taṁ jahā — pavālattāē pattattāē pupphattāē phalattāē.</p>
	  </div>
	  <div type="section" n="367">
	    <p>cattāri vādisamōsaraṇā pannattā taṁ jahā — kiriyāvādī akiriyāvādī annāṇiyāvādī vēṇaïyāvādī.</p>
	    <p>nēraïyāṇaṁ cattāri vādisamōsaraṇā pannattā taṁ jahā — kiriyāvādī jāva vēṇaïyāvādī, ēvamasura-kumārāṇavi jāva thaṇiyakumārāṇaṁ ēvaṁ- vigalindiyavajjaṁ jāva vēmāṇiyāṇaṁ.</p>
	  </div>
	  <div type="section" n="368">
	    <p>cattāri mēhā pannattā taṁ jahā — gajjittā nāmamēgē nō vāsittā, vāsittā nāmamēgē nō gajjittā, ēgē gajjittāvi vāsittāvi, ēgē nō gajjittā nō vāsittā; ēvāmēva cattāri purisajāyā pannattā taṁ jahā — gajjittā nāmamēgē nō vāsittā-4.</p>
	    <p>cattāri mēhā pannattā taṁ jahā — gajjittā nāmamēgē nō vijjuyāittā vijjuyāittā nāmamēgē nō gajjittā-4. ēvāmēva cattāri purisajāyā pannattā taṁ jahā — gajjittā nāmamēgē nō vijjuyāittā-4.</p>
	    <p>cattāri mēhā pannattā taṁ jahā — vāsittā nāmamēgē nō vijjuyāittā, vijjuyāittā nāmamēgē nō vāsittā-4. ēvāmēva cattāri purisajāyā pannattā taṁ jahā — vāsittā nāmamēgē nō vijjuyāittā-4.</p>
	    <p>cattāri mēhā pannattā taṁ jahā — kālavāsī nāmamēgē nō akālavāsī, akālavāsī nāmamēgē nō kālavāsī-4। ēvāmēva cattāri purisajāyā pannattā taṁ jahā — kālavāsī nāmamēgē nō akālavāsī-4.</p>
	    <p>cattāri mēhā pannattā taṁ jahā — khettavāsī nāmamēgē nō akhettavāsī, akhettavāsī nāmamēgē nō khettavāsī-4. ēvāmēva cattāri purisajāyā pannattā taṁ jahā — khettavāsī nāmamēgē nō akhettavāsī-4.</p>
	    <p>cattāri mēhā pannattā taṁ jahā — jaṇaïttā nāmamēgē nō nimmavaïttā, nimmavaïttā nāmamēgē nō jaṇaïttā-4. ēvāmēva cattāri ammapiyarō pannattā taṁ0 jaṇaïttā nāmamēgē nō nimmavaïttā nimmavaïttā-4.</p>
	    <p>cattāri mēhā pannattā taṁ jahā — dēsavāsī nāmamēgē nō savvavāsī, savvavāsī nāmamēgē nō dēsavāsī-4. ēvāmēva cattāri rāyāṇō pannattā taṁ jahā — dēsādhivatī nāmēgē nō savvādhivatī-4.</p>
	  </div>
	  <div type="section" n="369">
	    <p>cattāri mēhā pannattā taṁ jahā — pukkhalasaṁvaṭṭatē pajjuṇṇē jīmūtē jimhē, pukkhalasaṁvaṭṭaē ṇaṁ mahāmēhē ēgēṇaṁ vāsēṇaṁ dasavāsasahassāiṁ bhāvēti pajjuṇṇē ṇaṁ mahāmēhē ēgēṇaṁ vāsēṇaṁ dasavāsasayāiṁ bhāvēti, jīmūtē ṇaṁ mahāmēhē ēgēṇaṁ vāsēṇaṁ dasavāsāiṁ bhāvēti jimhē ṇaṁ mahāmēhē bahūhiṁ vāsēhiṁ ēgaṁ vāsaṁ bhāvēti vā na vā bhāvēti.</p>
	  </div>
	  <div type="section" n="370">
	    <p>cattāri karaṇḍagā pannattā taṁ jahā — sōvāgakaraṇḍaē vēsiyākaraṇḍaē gāhāvatikaraṇḍaē rāyakaraṇḍaē; ēvāmēva cattāri āyariyā pannattā taṁ jahā — sōvāgakareṇḍagasamāṇē vēsiyākaraṇḍagasamāṇē gāhāvatikaraṇḍagasamāmē rāyakaraṇḍagasamāṇē.</p>
	  </div>
	  <div type="section" n="371">
	    <p>cattāri rukkhā pannattā taṁ jahā — sālē nāmamēgē sālapariyāē sālē nāmamēgē ēraṇḍapariyāē ēraṇḍē nāmamēgē sālapariyāē ēraṇḍē nāmamēgē ēraṇḍapariyāē; ēvāmēva cattāri āyariyā pannattā taṁ jahā — sālē nāmamēgē sālapariyāē sālē nāmamēgē ēraṇḍapariyāē-4.</p>
	    <p>cattāri rukkhā pannattā taṁ jahā — sālē nāmamēgē sālaparivārē, sālē nāmamēgē ēraṇḍaparivārē-4. ēvāmēva cattāri āyariyā pannattā taṁ jahā — sālē nāmēgē sālaparivārē sālē nāmamēgē ēraṇḍaparivārē ēraṇḍē-4.</p>
	  </div>
	  <div type="section" n="372">
	    <lg n="372">
	      <l>sāladumamajjhayārē jaha sālē nāma hōi dumarāyā</l>
	      <l>iya sundara āyariē sundara sīsē muṇēyavvē</l>
	    </lg>
	  </div>
	  <div type="section" n="373">
	    <lg n="373">
	      <l>ēraṇḍamajjhayārē jaha sālē nāma hōi dumarāyā</l>
	      <l>iya sundaraāyariē maṅgulasīsē muṇēyavvē</l>
	    </lg>
	  </div>
	  <div type="section" n="374">
	    <lg n="374">
	      <l>sāladumamajjhayārē ēraṇḍē nāma hōi dumarāyā</l>
	      <l>iya maṅgulaāyariē sundarīsīsē muṇēyavvē</l>
	    </lg>
	  </div>
	  <div type="section" n="375">
	    <lg n="375">
	      <l>ēraṇḍamajjhayārē ēraṇḍē nāma hōi dumarāyā</l>
	      <l>iya maṅgulaāyariē maṅgulasīsē muṇēyavvē</l>
	    </lg>
	  </div>
	  <div type="section" n="376">
	    <p>cattāri macchā pannattā taṁ jahā — aṇusōyacārī paḍisōyacārī antacārī majjhacārī, ēvamēva cattāri bhikkhāgā pannattā taṁ jahā — aṇusōyacārī paḍisōyacārī antacārī majjhacārī.</p>
	    <p>cattāri gōlā pannattā taṁ jahā — madhusitthagōlē jaügōlē dārugōlē maṭṭiyāgōlē ēvāmēva cattāri purisajāyā pannattā taṁ jahā — madhusitthagōlasamāṇē-4.</p>
	    <p>cattāri gōlā pannattā taṁ jahā — ayagōlē taügōlē tambagōlē sīyagōlē, ēvāmēva cattāri purisajāyā pannattā taṁ jahā — ayagōlasamāṇē jāva sīsagōlasamāṇē.</p>
	    <p>cattāri gōlā pannattā taṁ jahā — hiraṇṇagōlē suvaṇṇagōlē rayaṇagōlē vayaragōlē, ēvāmēva cattāri purisajāyā pannattā taṁ jahā — hiraṇṇagōlasamāṇē jāva vayaragōlasamāṇē.</p>
	    <p>cattāri pattā pananattā taṁ jahā — asipattē karapattē khurapattē kalambacīriyāpattē ēvāmēva cattāri purisajāyā pannattā taṁ jahā — asipattasamāṇē jāva kalambacīriyāpattasamāṇē.</p>
	    <p>cattāri kaḍā pannattā taṁ jahā — sumbakaḍē vidalakaḍē cammakaḍē kambalakaḍē, ēvāmēva cattāri purisajāyā pannattā taṁ jahā — sumbakaḍasamāṇē jāva kambalakaḍasamāṇē.</p>
	  </div>
	  <div type="section" n="377">
	    <p>caüvvihā caüppayā pannattā taṁ jahā — ēgakhurā dukhurā gaṇḍīpadā saṇapphayā.</p>
	    <p>caüvvihā pakkhī pannattā taṁ jahā — cammapakkhī lōmapakkhī samuggapakkhī vitatapakkhī.</p>
	    <p>caüvvihā khuḍḍapāṇā pannattā taṁ jahā — bēindiyā tēindiyā caürindiyā saṁmucchimapañcindiya-tirikkhajōṇiyā.</p>
	  </div>
	  <div type="section" n="378">
	    <p>cattāri pakkhī pannattā taṁ jahā — nivatittā nāmamēgē nō parivaïttā parivaïttā nāmamēgē nō nivatittā ēgē nivatittāvi parivaïttāvi ēgē nō nivatittā nō parivaïttā; ēvāmēva cattāri bhikkhāgā pannattā taṁ jahā — nivatittā nāmamēgē nō parivaïttā parivaïttā nāmamēgē nō nivatittā-4.</p>
	  </div>
	  <div type="section" n="379">
	    <p>cattāri purisajāyā pannattā taṁ jahā — nikkaṭṭhē nāmamēgē nikkaṭṭhē, nikkaṭṭhē nāmamēgē anikkaṭṭhē, anikkaṭṭhē nāmamēgē nikkaṭṭhē, anikkaṭṭhē nāmamēgē anikkaṭṭhē.</p>
	    <p>cattāri purisajāyā pannattā taṁ jahā — nikkaṭṭhē nāmamēgē nikkaṭṭhappā nikkaṭṭhē nāmamēgē anikkaṭṭhappā aṇikkaṭṭhē nāmamēgē nikkaṭṭhappā anikkaṭṭhē nāmamēgē anikkaṭṭhappā.</p>
	    <p>cattāri purisajāyā pannattā taṁ jahā — buhē nāmamēgē buhē buhē nāmamēgē abuhē abuhē-4.</p>
	    <p>cattāri purisajāyā pannattā taṁ jahā — budhē nāmamēgē budhahiyaē budhē nāmamēgē abudhahiyaē abudhē nāmamēgē budhahiyaē abudhē nāmamēgē abudhahiyaē.</p>
	    <p>cattāri purisajāyā pannattā taṁ jahā — āyāṇukampaē nāmamēgē nō parāṇukampaē parāṇukampaē nāmamēgē nō āyāṇukampaē-4.</p>
	  </div>
	  <div type="section" n="380">
	    <p>caüvvihē saṁvāsē paṇṇattē taṁ jahā — divvē āsurē rakkhasē māṇusē; caüvvihē saṁvāsē pananattē taṁ jahā — dēvē nāmamēgē dēvīē saddhiṁ saṁvāsaṁ gacchati, dēvē nāmamēgē asurīē saddhiṁ saṁvāsaṁ gacchati asurē nāmamēgē dēvīē saddhiṁ saṁvāsaṁ gacchati, asurē nāmamēgē asurīē saddhiṁ saṁvāsaṁ gacchati.</p>
	    <p>caüvvihē saṁvāsē paṇṇattē taṁ jahā — dēvē nāmamēgē dēvīē saddhiṁ saṁvāsaṁ gacchati, dēvē nāmamēgē rakkhasīē saddhiṁ saṁvāsaṁ gacchati, rakkhasē nāmamēgē dēvīē saddhiṁ saṁvāsaṁ gacchati, rakkhasē mamēgē rakkhasīē saddhiṁ saṁvāsaṁ gacchati.</p>
	    <p>caüvvidhē saṁvāsē paṇṇattē taṁ jahā — dēvē nāmamēgē dēvīē saddhiṁ saṁvāsaṁ gacchati, dēvē nāmamēgē maṇussīē saddhiṁ saṁvāsaṁ gacchati, maṇussē nāmēgē dēvīē saddhiṁ saṁvāsaṁ gacchati, maṇussē nāmamēgē maṇussīē saddhiṁ saṁvāsaṁ gacchati.</p>
	    <p>caüvvidhē saṁvāsē paṇṇattē taṁ jahā — asurē nāmamēgē asurīē saddhiṁ saṁvāsaṁ gacchati, asurē nāmamēgē rakkhasīē saddhiṁ saṁvāsaṁ gacchati, rakkhasē nāmamēgē asurīē saddhiṁ saṁvāsaṁ gacchati, rakkhasē nāmamēgē rakkhasīē saddhiṁ saṁvāsaṁ gacchati.</p>
	    <p>caüvvidhē saṁvāsē paṇṇattē taṁ jahā — asurē nāmamēgē asurīē saddhiṁ saṁvāsaṁ gacchati, asurē nāmamēgē maṇussīē saddhiṁ saṁvāsaṁ gacchati, maṇussē nāmamēgē asurīē saddhiṁ saṁvāsaṁ gacchati, maṇussē nāmamēgē maṇussīē saddhiṁ saṁvāsaṁ gacchati.</p>
	    <p>caüvvidhē saṁvāsē paṇṇattē taṁ jahā — rakkhasē nāmamēgē rakkhasīē saddhiṁ saṁvāsaṁ gacchati rakkhasē nāmamēgē maṇussīē saddhiṁ saṁvāsaṁ gacchatiṁ, maṇussē nāmamēgē rakkhasīē saddhiṁ saṁvāsaṁ gacchati, maṇussē nāmamēgē maṇussīē saddhiṁ saṁvāsaṁ gacchati.</p>
	  </div>
	  <div type="section" n="381">
	    <p>caüvvihē avaddhaṁsē paṇṇattē taṁ jahā — āsurē ābhiōgē saṁmōhē dēvikibbisē caühiṁ ṭhāṇēhiṁ jīvā āsurattāē kammaṁ pagarenti taṁ jahā — kōvasīlatāē pāhuḍasīlatāē saṁsattatavokkamēṇaṁ nimittā-jīvayāē.</p>
	    <p>caühiṁ ṭhāṇēhiṁ jīvā ābhiōgattāē kammaṁ pagarenti taṁ jahā — attukkamōsēṇaṁ paraparivāēṇaṁ bhūti-kammēṇaṁ kōuyakaraṇēṇaṁ.</p>
	    <p>caühiṁ ṭhāṇēhiṁ jīvā sammōhattāē kammaṁ pagarenti taṁ jahā — ummaggadēsaṇāē magganta-rāēṇaṁ kāmāsampaōgēṇaṁ bhijjāniyāṇakaraṇēṇaṁ.</p>
	    <p>caühiṁ ṭhāṇēhiṁ jīvā dēvakibbisiyattāē kammaṁ pagarenti taṁ jahā — arahantāṇaṁ avaṇṇaṁ vadamāṇē arahantapannattassa dhammassa avaṇṇaṁ vadamāṇē āyariyaüvajjhāyāṇamavaṇṇaṁ vadamāṇē cāuvaṇṇassa sandhassa avaṇṇaṁ vadamāṇē.</p>
	  </div>
	  <div type="section" n="382">
	    <p>caüvvihā pavvajjā pannattā taṁ jahā — ihalōgapaḍibaddhā paralōgapaḍibaddhā duhatōlōga-paḍibaddhā appaḍibaddhā; caüvvihā pavvajjā pannattā taṁ jahā — puraōpaḍibaddā maggaō paḍibaddhā duhatōpaḍibaddhā appaḍibaddhā.</p>
	    <p>caüvvihā pavvajjā pannattā taṁ jahā — ōvāyapavvajjā akkhātapavvajjā saṅgārapavvajjā vihagagaïpavvajjā.</p>
	    <p>caüvvihā pavvajjā pannattā taṁ jahā — tuyāvaïttā puyāvaïttā buāvaïttā paripuyāvaïttā caüvvihā pavvajjā pannattā taṁ jahā — naḍakhaïyā bhaḍakhaïyā sōhakhaïyā siyālakhaïyā.</p>
	    <p>caüvvihā kisī pannattā taṁ jahā — vāviyā parivāviyā ninditā parininditā ēvāmēva caüvvihā pavvajjā pannattā taṁ jahā — vāvitā parivāvitā ninditā parininditā.</p>
	    <p>caüvvihā pavvajjā pannattā taṁ jahā — dhaṇṇapuñjitasamāṇā dhaṇṇavirallitasamāṇā dhaṇṇavikkhittasamāṇā dhaṇṇasaṅkaṭṭitasamāṇā.</p>
	  </div>
	  <div type="section" n="383">
	    <p>cattāri sannāō pa0 taṁ0- āhārasannā bhayasannā mēhuṇasannā pariggahasannā.</p>
	    <p>caühiṁ ṭhāṇēhiṁ āhārasaṇṇā samuppajjati taṁ jahā — ōmakoṭṭhātāē, chuhāvēyaṇijjassa kammassa udaēṇaṁ, matīē, tadaṭṭhōvaōgēṇaṁ.</p>
	    <p>caühiṁ ṭhāṇēhiṁ bhayasannā samuppajjati taṁ jahā — hīṇasattattāē, bhayavēyaṇijjassa kammassa udaēṇaṁ, matīē, tadaṭṭhōvagēṇaṁ.</p>
	    <p>caühiṁ ṭhāṇēhiṁ mēhuṇasannā samuppajjati taṁ jahā — cittamaṁsasōṇiyayāē, mōhaṇijjassa kammassa udaēṇaṁ, matīē, tadaṭṭhōvaōgēṇaṁ.</p>
	    <p>caühiṁ ṭhāṇēhiṁ pariggahasannā samuppajjati taṁ jahā — avimuttayāē, lōbhavēyaṇijjassa kammassa udaēṇaṁ, matīē, tadaṭṭhōvaōgēṇaṁ.</p>
	  </div>
	  <div type="section" n="384">
	    <p>caüvvihā kāmā pa0 taṁ0-siṅgārā kaluṇā bībhacchā roddā; siṅgārā kāmā dēvāṇaṁ, kaluṇā kāmā maṇuyāṇaṁ, bībhacchā kāmā tirikkhajōṇiyāṇaṁ, roddā kāmā nēraïyāṇaṁ.</p>
	  </div>
	  <div type="section" n="385">
	    <p>cattāri udagā pa0 taṁ0- uttāṇē nāmamēgē uttāṇōdaē, uttāṇē nāmamēgē gambhīrōdaē, gambhīrē nāmamēgē uttāṇōdaē, gambhīrē nāmamēgē gambhīrōdaē; ēvāmēva cattāri purisajāyā pannattā taṁ jahā — uttāṇē nāmamēgē uttāṇahidaē uttāṇē nāmamēgē gambhīrahidaē gambhīrē nāmamēgē uttāraṇahidaē gambhīrē nāmagē gambhīrahidaē.</p>
	    <p>cattāri udagā pannattā taṁ jahā — uttāṇē nāmamēgē uttāṇōbhāsī, uttāṇē nāmamēgē gambhīrōbhāsī, gambhīrē nāmamēgē uttānōbhāsī, gambhīrē nāmamēgē gambhīrōbhāsī; ēvāmēva cattāri purisajāyā paṇṇattā taṁ jahā — uttāṇē nāmamēgē uttāṇōbhāsī uttāṇē nāmamēgē gambhīrōbhāsī-4.</p>
	    <p>cattāri udahī pannattā taṁ jahā — uttāṇē nāmamēgē uttānōdahī, uttāṇē nāmamēgē gambhīrōdahī-4. ēvāmēva cattārī purisajāyā pannattā taṁ jahā — uttāṇē nāmamēgē uttāṇahiyaē-4.</p>
	    <p>cattāri udahī pannattā taṁ jahā-uttāṇē nāmamēgē uttāṇōbhāsī, uttāṇē nāmamēgē gambhīrōbhāsī-4। ēvāmēva cattāri purisajāyā pannattā taṁ jahā — uttāṇē nāmamēgē uttāṇōbhāsī-4.</p>
	  </div>
	  <div type="section" n="386">
	    <p>cattāri taragā pannattā taṁ jahā — samuddaṁ tarāmītēgē samuddaṁ tarati, samuddaṁ tarāmītēgē goppayaṁ tarati goppayaṁ tarāmītēgē-4.</p>
	    <p>cattāri taragā pannattā taṁ jahā — samuddē tarettā nāmamēgē samuddē visīyati, samuddaṁ tarettā nāmamēgē goppaē visīyati, goppayaṁ tarettā nāmamēgē samuddē visīyati-4.</p>
	  </div>
	  <div type="section" n="387">
	    <p>cattāri kumbhā pannattā taṁ jahā — puṇṇē nāmamēgē puṇṇē, puṇṇē nāmamēgē tucchē, tucchē nāmamēgē puṇṇē, tucchē nāmamēgē tucchē, ēvāmēva cattāri purisajāyā pannattā0 puṇṇē nāmamēgē puṇṇē-4.</p>
	    <p>cattāri kumbhā pannattā taṁ jahā — puṇṇē nāmamēgē puṇṇōbhāsī, puṇṇē nāmamēgē tucchōbhāsī, tucchē nāmamēgē puṇṇōbhāsī, tucchē nāmamēgē tucchōbhāsī; ēvāmēva cattāri purisajāyā pannattā taṁ jahā — puṇṇē nāmamēgē puṇṇōbhāsī-4.</p>
	    <p>cattāri kumbhā pannattā taṁ jahā — puṇṇē nāmamēgē puṇṇarūvē puṇṇē nāmamēgē tuccharūvē-4. ēvāmēva cattāri purisajāyā pannattā taṁ jahā — puṇṇē nāmamēgē puṇṇarūvē-4.</p>
	    <p>cattāri kumbhā pannattā taṁ jahā — puṇṇēvi ēgē piyaṭṭhē, puṇṇēvi ēvē avadalē, tucchēvi ēgē piyaṭṭhē, tucchēvi ēgē avadalē; ēvāmēva cattāri purisajāyā pannattā taṁ jahā — puṇṇēvi ēgē piyaṭṭhē.</p>
	    <p>cattāri kumbhā pannattā taṁ jahā — puṇṇēvi ēgē vissandati, puṇṇēvi ēgē nō vissandati, tucchēvi ēgē vissadanti, tucchēvi ēgē nō vissadanti; ēvāmēva cattāri purisajāyā pannattā taṁ jahā — puṇṇēvi ēgē vissandati-4.</p>
	    <p>cattāri kumbhā pannattā taṁ jahā — bhiṇṇē jajjariē parissāī aparissāī; ēvāmēva caüvvihē carittē paṇṇattē taṁ jahā — bhiṇṇē jāva aparissāī.</p>
	    <p>cattāri kumbhā pannattā taṁ jahā — mahukumbhē nāmamēgē mahuppihāṇē, mahukumbhē nāmamēgē visapihāṇē, visakumbhē nāmamēgē mahupihāṇē, visakumbhē nāmamēgē visapihāṇē; ēvāmēva cattāri purisajāyā pannattā taṁ jahā — mahukumbhē nāmamēgē mahupihāṇē-4.</p>
	  </div>
	  <div type="section" n="388">
	    <lg n="388">
	      <l>hiyayamapāvamakalusaṁ jīhā'vi ya mahurabhāsiṇī niccaṁ</l>
	      <l>jammi purisammi vijjati sē madhukumbhē madhupihāṇē</l>
	    </lg>
	  </div>
	  <div type="section" n="389">
	    <lg n="389">
	      <l>hiyayamapāvamakalusaṁ jīhā'vi yaṁ kaḍuyabhāsiṇī niccaṁ</l>
	      <l>jammi purisammi vijjati sē madhukumbhē visapihāṇē</l>
	    </lg>
	  </div>
	  <div type="section" n="390">
	    <lg n="390">
	      <l>jaṁ hiyayaṁ kalusamayaṁ jīhā'vi ya madhurabhāsiṇī niccaṁ</l>
	      <l>jammi purisammi vijjati sē visakumbhē madhupihāṇē</l>
	    </lg>
	  </div>
	  <div type="section" n="391">
	    <lg n="391">
	      <l>jaṁ hiyayaṁ kalusamayaṁ jīhā'vi ya kaḍuyabhāsiṇī niccaṁ</l>
	      <l>jammi purisammi vijjati sē visakumbhē visapihāṇē</l>
	    </lg>
	  </div>
	  <div type="section" n="392">
	    <p>caüvvihā uvasaggā pannattā taṁ0- divvā māṇusā tirikkhajōṇiyā āyasañcēyaṇijjā, divvā uvasaggā caüvvihā pannattā taṁ jahā — hāsā pāōsā vīmaṁsā puḍhōvēmātā, māṇusā uvasaggā caüvvihā pannattā taṁ jahā — hāsā pāōsā vīmaṁsā kusīlapaḍisēvaṇayā, tirikkhajōṇiyā uvasaggā caüvvihā pannattā taṁ jahā — bhayā padōsā āhārahēuṁ avaccēlaṇasārakkhaṇayā, āyasañcēyaṇijjā uvasaggā caüvvihā pannattā taṁ jahā — ghaṭṭaṇatā pavaḍaṇatā thambhaṇatā lēsaṇatā.</p>
	  </div>
	  <div type="section" n="393">
	    <p>caüvvihē kammē paṇṇattē taṁ jahā — subhē nāmamēgē subhē, subhē nāmamēgē asubhē, asubhē nāmēgē subhē, asubhē nāmamēgē asubhē.</p>
	    <p>caüvvihē kammē pa0 taṁ jahā — subhē nāmamēgē subhavivāgē, subhē nāmamēgē asubhavivāgē, asubhē nāmamēgē subhavivāgē, asubhē nāmamēgē asubhavivāgē.</p>
	    <p>caüvvihē kammē paṇṇattē taṁ jahā — pagaḍīkammē ṭhitīkammē aṇubhāvakammē padēsakammē.</p>
	  </div>
	  <div type="section" n="394">
	    <p>caüvavihē saṅghē pa0 taṁ0 jahā — samaṇā samaṇīō sāvagā sāviyāō.</p>
	  </div>
	  <div type="section" n="395">
	    <p>caüvvihā buddhī pannattā taṁ jahā — uppattiyā vēṇaïyā kammiyā pariṇāmiyā.</p>
	    <p>caüvvihā maī pannattā taṁ jahā — uggahamatī īhāmatī avāyamatī dhāraṇāmatī; ahavā — caüvvihā matī pannattā taṁ jahā — arañjarōdagasamāṇā viyarōgadasamāṇā sarōdagasamāṇā sāgarōdagasamāṇā.</p>
	  </div>
	  <div type="section" n="396">
	    <p>caüvvihā saṁsārasamāvaṇṇagā jīvā pannattā taṁ jahā — nēraïyā tirikkhajōṇiyā maṇussā dēvā caüvvihā savvajīvā pannattā taṁ jahā — maṇajōgī vaïjōgī kāyajōgī ajōgī, ahavā — caüvvihā savvajīvā pannattā taṁ jahā — itthivēyagā purisavēyagā nampusakavēyagā avēyagā, ahavā — caüvvihā savvajīvā pannattā taṁ jahā — cakkhudaṁsaṇī acakkhudaṁsaṇī ōhindasaṇī kēvaladaṁsaṇī, ahavā — caüvvihā savvajīvā pannattā taṁ jahā — sañjayā asañjayā sañjayā-sañjayā nōsañjayā nōasañjayā.</p>
	  </div>
	  <div type="section" n="397">
	    <p>cattāri purisajāyā pannattā taṁ jahā — mittē nāmamēgē mittē, mittē nāmamēgē amittē, amittē nāmamēgē mittē, amittē nāmamēgē amittē; 

	    cattāri purisajāyā pannattā0 mittē nāmamēgē mittarūvē caübhaṅgō.</p>
	    <p>cattāri purisajāyā pannattā taṁ jahā — muttē nāmamēgē muttē, muttē nāmamēgē amuttē-4.</p>
	    <p>cattāri purisajāyā pannattā taṁ jahā — muttē nāmamēgē muttarūvē muttē nāmamēgē amuttarūvē-4.</p>
	  </div>
	  <div type="section" n="398">
	    <p>pañcindiyatirikkhajōṇiyā caügaīyā caüāgaīyā pa0 taṁ0- pañcidiyatirikkhajōṇiē pañcidiyatirikkhajōṇiēsu uvavajjamāṇē nēraïēhintō vā tirikkhajōṇiēhintō vā maṇussēhintō vā dēvēhintō vā uvavajjejjā, sē cēva ṇaṁ sē pañcidiyatirikkhajōṇiē pañcindiyatirikkhajōṇiyattaṁ vippajahamāṇē nēraïyattāē vā jāva dēvattāē vā uvāgacchejjā, maṇussā caügaīyā caüāgaīā, ēvaṁ cēvamaṇussāvi.</p>
	  </div>
	  <div type="section" n="399">
	    <p>bēṁidiyā ṇaṁ jīvā asamārabhamāṇassa caüvvihē sañjamē kajjati taṁ0 jibbhāmayātō sokkhātō avavarōvittā bhavati, jibbhāmaēṇaṁ dukkhēṇaṁ asañjōgettā bhavati, phāsāmayātō sokkhatō avavarōvettā bhavati ēvaṁ cēva-4,.</p>
	    <p>bēindiyā ṇaṁ jīvā samārabhamāṇassa caüvidhē asañjamē kajjati taṁ jahā — jibbhāmayātō sokkhātō vavarōvittā bhavati, jibbhamaēṇaṁ dukkhēṇaṁ sañjōgittā bhavati, phāsāmayātō sokkhātō vavarōvettā bhavati.</p>
	  </div>
	  <div type="section" n="400">
	    <p>sammaddiṭṭhiyāṇaṁ nēraïyāṇaṁ cattāri kiriyāō pannattāō taṁ jahā — ārambhiyā pāriggahiyā māyāvattiyā apaccakkhāṇakiriyā.</p>
	    <p>sammaddiṭṭhiyāṇamasurakumārāṇaṁ cattāri kiriyāō pannattāō taṁ jahā ēvaṁ cēva, ēvaṁ vigalindiyavajjaṁ jāva vēmāṇiyāṇaṁ.</p>
	  </div>
	  <div type="section" n="401">
	    <p>caühiṁ ṭhāṇēhiṁ santē guṇē nāsejjā taṁ jahā — kōhēṇaṁ paḍinivēsēṇaṁ akayaṇmuyāē micchattābhinivēsēṇaṁ.</p>
	    <p>caühiṁ ṭhāṇēhiṁ asantē guṇē dīvejjā taṁ jahā — abbhāvasattiyaṁ paracchandāṇuvattiyaṁ kajjahēuṁ katapaḍikatēti vā.</p>
	  </div>
	  <div type="section" n="402">
	    <p>nēraïyāṇaṁ caühiṁ ṭhāṇēhiṁ sarīruppattī siyā taṁ jahā — kōhēṇaṁ māṇēṇaṁ māyāē lōbhēṇaṁ ēvaṁ jāva vēmāṇiyāṇaṁ, nēraïyāṇaṁ caüṭṭhāṇanivvattitē sarīrē paṇṇattē taṁ jahā — kōhanivvattiē māṇanivvattiē māyānivvattiē lōbhanivvattiē ēvaṁ jāva vēmāṇiyāṇaṁ.</p>
	  </div>
	  <div type="section" n="403">
	    <p>cattāri dhammadārā pannattā taṁ jahā — khantī muttī ajjavē maddavē.</p>
	  </div>
	  <div type="section" n="404">
	    <p>caühiṁ ṭhāṇēhiṁ jīvā nēraïyāuyattāē kammaṁ pagarenti taṁ0 mahārambhatātē mahāpariggahayāē pañcidiyavahēṇaṁ kuṇimāhārēṇaṁ.</p>
	    <p>caühiṁ ṭhāṇēhiṁ jīvā tirikkhajōṇiya āuyattāē kammaṁ pagarenti taṁ jahā — māillatāē niyaḍillatāē aliyavaṇēṇaṁ kūḍatulakūḍamāṇēṇaṁ.</p>
	    <p>caühiṁ ṭhāṇēhiṁ jīvā maṇussāuyattāē kammaṁ pagarenti taṁ jahā — pagatibhaddatāē pagativiṇīyayāē sāṇukkōsayāē amaccharitāē caühiṁ ṭhāṇēhiṁ jīvā dēvāuyattā kammaṁ pagarenti taṁ jahā — sarāgasañjamēṇaṁ sañjamāsañjamēṇaṁ bālatavōkammēṇaṁ akāmanijjarāē.</p>
	  </div>
	  <div type="section" n="405">
	    <p>caüvvihē vajjē paṇṇattē taṁ jahā — tatē vitatē ghaṇē jhusirē; caüvvihē naṭṭē paṇṇattē taṁ jahā — añciē ribhiē ārabhaḍē bhasōlē caüvvihē gēē paṇṇattē taṁ jahā — ukkhittaē pattaē mandaē rōvindaē, caüvvihē mallē paṇṇattē taṁ jahā — ganthimē vēḍhimē pūribhē saṅghātimē; caüvvihē alaṅkārē paṇṇattē taṁ jahā — kēsālaṅkārē vatthālaṅkārē mallalaṅkārē ābharaṇālaṅkārē.</p>
	    <p>caüvvihē abhiṇaē paṇṇattē taṁ jahā — diṭṭhantiē pāḍisutē sāmaṇṇaōviṇivāiyaṁ lōgamajjhā-vasitē.</p>
	  </div>
	  <div type="section" n="406">
	    <p>saṇaṅkumāra-māhindēsu ṇaṁ kappēsu vimāṇā caüvaṇṇā pannattā taṁ jahā — nīlā lōhitā hāliddā sukkillā; mahāsukka-sahassārēsu ṇaṁ kappēsu dēvāṇaṁ bhavadhāraṇijjā sarīragā ukkōsēṇaṁ cattāri rayaṇīō uḍḍhaṁ uccattēṇaṁ pannattā.</p>
	  </div>
	  <div type="section" n="407">
	    <p>cattāri dagagabbhā pannattā taṁ jahā — ussā mahiyā sītā usiṇā cattāri dagagabbhā pannattā taṁ jahā — hēmagā abbhasanthaḍā sītōsiṇā pañcarūviyā.</p>
	  </div>
	  <div type="section" n="408">
	    <lg n="408">
	      <l>māhē u hēmagā gabbhā phagguṇē abbhasanthaḍā</l>
	      <l>sītōsiṇā u cittē vaïsāhē pañcarūviyā</l>
	    </lg>
	  </div>
	  <div type="section" n="409">
	    <p>cattāri māṇussīgabbhā pannattā taṁ jahā — itthittāē purisattāē napuṁsagattātē bimbattāē.</p>
	  </div>
	  <div type="section" n="410">
	    <lg n="410">
	      <l>appaṁ sukkaṁ bahuṁ ōyaṁ itthī tattha pajāyati</l>
	      <l>appaṁ ōyaṁ bahuṁ sukkaṁ purisō tattha jāyati</l>
	    </lg>
	  </div>
	  <div type="section" n="411">
	    <lg n="411">
	      <l>dōṇhampi rattasukkāṇaṁ tullabhāvē napuṁsaō</l>
	      <l>itthī-ōyasamāyōgē bimbaṁ tattha pajāyati</l>
	    </lg>
	  </div>
	  <div type="section" n="412">
	    <p>uppāyapuvvassa ṇaṁ cattāri calavatthū pannattā.</p>
	  </div>
	  <div type="section" n="413">
	    <p>caüvvihē kavvē paṇṇattē taṁ jahā — gajjē pajjē katthē gēē</p>
	  </div>
	  <div type="section" n="414">
	    <p>nēraïyāṇaṁ cattāri samugghātā pannattā taṁ jahā — vēyaṇāsamugdhātē kasāyasamugdhātē māraṇantiyasamugghātē vēuvvisamugghātē ēvaṁ vāukkaïyāṇavi.</p>
	  </div>
	  <div type="section" n="415">
	    <p>arahantō ṇaṁ ariṭṭhanēmissa cattāri sayā coddasapuvvīṇamajiṇāṇaṁ jiṇasaṅkāsāṇaṁ savvakkharasaṇṇivāīṇaṁ jiṇō jiṇāṇaṁ iva avitathaṁ vāgaramāṇāṇaṁ ukkōsiyā caüddasa puvvisampayā hutthā.</p>
	  </div>
	  <div type="section" n="416">
	    <p>samaṇassa ṇaṁ bhagavaō mahāvīrassa cattāri sayā vādīṇaṁ sadēvamaṇuyāsurāēparisāē aparājiyāṇaṁ ukkōsitā vādisampayā hutthā.</p>
	  </div>
	  <div type="section" n="417">
	    <p>heṭṭhillā cattāri kappā addhacandasaṇṭhāmasaṇṭhiyā pannattā taṁ jahā — sōhammē īsāṇē saṇaṅkumārē māhindē, majjhilā cattāri kappā paḍipuṇṇacandasaṇṭhāṇasaṇṭhiyā pannattā taṁ jahā — bambhalōgē lantaē mahāsukkē sahassārē, uvarillā cattāri kappā addhacandasaṇṭhāṇasaṇṭhiyā pannattā taṁ jahā — āṇatē pāṇatē āraṇē accutē.</p>
	  </div>
	  <div type="section" n="418">
	    <p>cattāri samuddā pattēyarasā pa0 taṁ0-lavaṇōdē varuṇōdē khīrōdē ghatōdē.</p>
	  </div>
	  <div type="section" n="419">
	    <p>cattāri āvatā pannattā taṁ jahā — kharāvattē uṇṇatāvattē gūḍhāvattē āmisāvattē, ēvāmēva cattāri kasāyā pannattā taṁ jahā — kharāvattasamāṇē kōhē uṇṇatāvattasamāṇē māṇē gūḍhāvattasamāṇā māyā āmisāvattasamāṇē lōbhē. kharāvattasamāṇaṁ kōhaṁ aṇupaviṭṭhē jīvē kālaṁ karenti nēraïēsu uvavajjati uṇṇatāvattasamāṇaṁ māṇaṁ aṇupaviṭṭhē jāva nēraïēsu uvavajajti gūḍhāvattasamāṇaṁ māyaṁ jāva nēraïēsu uvavajjati āmisāvattasamāṇaṁ lōbhamaṇupaviṭṭhē jīvē kālaṁ karēti nēraïēsu uvavajjati.</p>
	  </div>
	  <div type="section" n="420">
	    <p>anurāhanakkhattē caüttārē paṇṇattē, puvvāsāḍhā ēvaṁ cēva. uttarāsāḍhā ēvaṁ cēva.</p>
	  </div>
	  <div type="section" n="421">
	    <p>jīvāṇaṁ caüṭṭhāṇanivvattitē poggalē pāvakammattāē ciṇiṁsu vā ciṇanti vā ciṇissanti vā, nēraïyanivvattitē tirikkhajōṇiyanivvattitē maṇussanivvattitē dēvanivvattitē ēvaṁ- uvaciṇiṁsu vā uvaciṇanti vā uvaciṇissanti vā, ēvaṁ-ciṇa-uvaciṇa-bandha-udīra-vēya taha nijjarā cēva.</p>
	  </div>
	  <div type="section" n="422">
	    <p>caüpadēsiyā khandhā anantā pannattā, caüpadēsōgāḍhā poggalā anantā pannattā, caüsamayaṭṭhitīyā poggalā anantā pannattā, caüguṇakālagā poggalā anantā, jāva caüguṇalukkhā poggalā anantā pannattā.</p>
	  </div>
	</div><!-- uddēsō 4 !-->
      </div><!-- ṭhāṇaṁ 4 !-->
      <div type="ṭhāṇaṁ" n="5">
	<div type="uddēsō" n="1">
	  <div type="section" n="423">
	    <p>pañca mahavvayā pa0 taṁ0- savvāō pāṇātivāyāō vēramaṇaṁ, [savvāō musāvāyāō vēramaṇaṁ, savvāō adinnādāṇāō vēramaṇaṁ, savvāō mēhuṇāō vēramaṇaṁ], savvāō pariggahāō vēramaṇaṁ.</p>
	    <p>pañcāṇuvvayā pa0 taṁ0- thūlāō pāṇāivāyāō vēramaṇaṁ, thūlāō musāvāyāō vēramaṇaṁ, thūlāō adinnādāṇāō vēramaṇaṁ, sadārasantōsē, icchāparimāṇē.</p>
	  </div>
	  <div type="section" n="424">
	    <p>pañca vaṇṇā pannattā taṁ jahā — kiṇhā nīlā lōhitā hāliddā sukkillā; pañca rasā pannattā taṁ jahā — tittā kaḍūyā kasāyā ambilā madhurā, pañca kāmaguṇā pannattā taṁ jahā — saddā rūvā gandhā rasā phāsā, pañcahiṁ ṭhāṇēhiṁ jīvā sajjanti taṁ jahā — saddēhiṁ jāva phāsēhiṁ, ēvaṁ rajjanti, mucchanti, gijjhanti, ajjhōvavajjanti.</p>
	    <p>pañcahiṁ ṭhāṇēhiṁ jīvā viṇighāyamāvajjanti taṁ jahā — saddēhiṁ jāva phāsēhiṁ, pañca ṭhāṇā apariṇṇātā jīvāṇaṁ ahitāē asubhāē akhamāē anissēssāē aṇāṇugāmiyattāē bhavanti taṁ jahā — saddā jāva phāsā, pañca ṭhāṇā supariṇṇatā jīvāṇaṁ hitāē subhāē jāva āṇugāmiyattāē bhavanti, taṁ jahā — saddā jāva phāsā, pañca ṭhāṇā apariṇṇattā jīvāṇaṁ duggatigamaṇāē bhavanti taṁ jahā — saddā jāva phāsā, pañca ṭhāṇā supariṇṇātā jīvāṇaṁ suggatigamaṇāē bhavanti taṁ0 saddā jāva phāsā.</p>
	  </div>
	  <div type="section" n="425">
	    <p>pañcahiṁ ṭhāṇēhiṁ jīvā doggatiṁ gacchanti taṁ jahā — pāṇātivāēṇaṁ jāva pariggahēṇaṁ, pañcahiṁ ṭhāṇēhiṁ jīvā sōganti gacchanti taṁ jahā — pāṇātivātavēramaṇēṇaṁ jāva pariggaha-vēramaṇēṇaṁ.</p>
	  </div>
	  <div type="section" n="426">
	    <p>pañca paḍimāō pannattāō taṁ jahā — bhaddā subhaddā mahābhaddā savvatōbhaddā bhadduttarapaḍimā.</p>
	  </div>
	  <div type="section" n="427">
	    <p>pañca thāvarakāyā pannattā taṁ jahā — indē thāvarakāē bambhē thāvarakāē sippē thāvarakāē saṁmatī thāvarakāē pāyāvaccē.</p>
	    <p>thāvarakāē pañca thāvarakāyādhipatī pannattā taṁ jahā — indē thāvarakāyādhipatī bambhē thāvarakāyā-dhipatī sippē thāvarakāyādhipatī sammatī thāvarakāyādhipatī pāyāvaccē thāvarakāyādhipatī.</p>
	  </div>
	  <div type="section" n="428">
	    <p>pañcahiṁ ṭhāṇēhiṁ ōhidaṁsaṇē samuppajjiukāmēvi tappaḍhamayāē khambhāejjā taṁ jahā — appabhūtaṁ vā puḍhaviṁ pāsittā tappaḍhamayāē khambhāejjā kunthurāsibhūtaṁ vā puḍhaviṁ pāsittā tappaḍhamayāē khambhāejjā, mahatimahālayaṁ vā mahōragasarīraṁ pāsittā tappaḍhamayāē khambhāejjā dēvaṁ vā mahiḍḍhiyaṁ jāva mahāsokkhaṁ pāsittā tappaḍhamayāē khambhāejjā purēsu vā pōrāṇāiṁ urālāiṁ mahatimahālayāiṁ mahānihāṇāiṁ pahīṇasāmiyāṇaïṁ pahīṇasēuyāiṁ pahīṇaguttāgārāiṁ ucchiṇṇasāmiyāiṁ ucchiṇṇasēuyāiṁ ucchiṇṇaguttāgārāiṁ jāiṁ imāiṁ gāmāgara-nagara-khēḍa-kabbaḍa-maḍamba-dōṇamuha-paṭṭaṇāsama-sambāha-saṇṇivēsēsu siṅghāḍaga-tiga-caükka-caccara-caümmuha-mahāpaha-pahēsu nagara-niddhamaṇēsu susāṇa-suṇṇāgārā-girikandara-santi-sēlōvaṭṭhāvaṇa-bhavaṇa-gihēsu saṁṇikkhittāi ciṭṭhanti tāiṁ vā pāsittā tappaḍhamatāē khambhāejjā, iccētēhiṁ pañcahiṁ ṭhāṇēhiṁ ōhi- daṁsaṇē samuppajiukāmē tappaḍhamayayāē khambhāejjā.</p>
	    <p>pañcahiṁ ṭhāṇēhiṁ kēvalavaranāṇandasaṇē samuppajiukāmē tappaḍhamayāē nō khambhāejjā taṁ jahā — appabhūtaṁ vā puḍhaviṁ pāsittā tappaḍhamayāē nō khambhāejjā, sēsaṁ tahēva jāva- bhavaṇagihēsu saṇṇikkhittāiṁ ciṭṭhanti tāiṁ vā pāsittā tappaḍhamayāē nō khambhāejjā; iccētēhiṁ pañcahiṁ ṭhāṇēhiṁ kēvalanāṇadaṁsaṇē samuppajjiukāmē tappaḍhamayāē nō khambhāejjā.</p>
	  </div>
	  <div type="section" n="429">
	    <p>nēraïyāṇaṁ sarīragā pañcavaṇṇā pañcarasā pannattā taṁ jahā — kiṇhā jāva sukkillā, tittā jāva madhurā; ēvaṁ-nirantaraṁ jāva vēmāṇiyāṇaṁ pañca sarīragā pannattā taṁ jahā — ōrāliē vēuvviē āhāraē tēyaē kammaē ōrāliyasarīrē pañca-vaṇṇē pañcarasē paṇṇattē taṁ jahā — kiṇhē jāva sukkillē, tittē jāva mahurē ēvaṁ jāva kammagasarīrē. savvēvi ṇaṁ bādarabondidharā kalēvarā pañcavaṇṇā pañcarasā dugandhā aṭṭhaphāsā.</p>
	  </div>
	  <div type="section" n="430">
	    <p>pañcahiṁ ṭhāṇēhiṁ purima-pacchimagāṇaṁ jiṇāṇaṁ duggamaṁ bhavati taṁ jahā — duāikkhaṁ duvvibhajjaṁ dupassaṁ dutitikkhaṁ duraṇucaraṁ. pañcahiṁ ṭhāṇēhiṁ majjhimagāṇaṁ jiṇāṇaṁ suggamaṁ bhavati taṁ jahā — suāikkhaṁ suvibhajjaṁ supassaṁ sutitikkhaṁ suraṇucaraṁ.</p>
	    <p>pañca ṭhāṇāiṁ samaṇēṇaṁ bhagavatā mahāvīrēṇaṁ samaṇāṇaṁ nigganthāṇaṁ niccaṁ vaṇṇitāiṁ niccaṁ kittitāiṁ niccaṁ buiyāiṁ niccaṁ pasatthāiṁ niccamabbhaṇunnātāiṁ bhavanti taṁ jahā — khantī muttī ajjavē maddavē lāghavē, pañca ṭhāṇāiṁ samaṇēṇaṁ bhagavatā mahāvīrēṇaṁ jāva abbhaṇuṇṇātāiṁ bhavanti, taṁ jahā — saccē sañjamē tavē ciyāē bambhacēravāsē, pañca ṭhāṇāiṁ samaṇēṇaṁ bhagavatā mahāvīrēṇaṁ samaṇāṇaṁ jāva abbhaṇuṇṇātāiṁ bhavanti, taṁ jahā — ukkhittacaraē nikkhittacaraē antacaraē pantacaraē lūhacaraē, pañca ṭhāṇāiṁ samaṇēṇaṁ bhagavatā jāva abbhaṇuṇṇātāiṁ bhavanti taṁ jahā — aṇṇātacaraē aṇṇaïlāyacaraē mōṇacaraē saṁsaṭṭhakappiē tajjātasaṁsaṭṭhakappiē, pañca ṭhāṇāiṁ samaṇēṇaṁ bhagavatā jāva abbhaṇuṇṇātāiṁ bhavanti taṁ jahā — uvaṇihiē suddhēsaṇiē saṅkhādattiē diṭṭhālābhiē puṭṭhalābhiē.</p>
	    <p>pañca ṭhāṇāiṁ samaṇēṇaṁ bhagavatā jāva abbhaṇuṇṇātāiṁ bhavanti taṁ jahā — āyambiliē nivviiē purimaḍḍhiē parimitapiṇḍavātiē bhiṇṇapiṇḍavātiē, pañca ṭhāṇāiṁ samaṇēṇaṁ bhagavatā jāva abbhaṇuṇṇātāiṁ bhavanti taṁ jahā — arasāhārē virasāhārē antāhārē pantāhārē lūhāhārē, pañca ṭhāṇāiṁ samaṇēṇaṁ bhagavatā jāva abbhaṇuṇṇātāiṁ bhavanti taṁ jahā — arasajīvī visarajīvī antajīvī pantajīvī lūhajīvī, pañca ṭhāṇāiṁ samaṇēṇaṁ bhagavatā jāva abbhaṇuṇṇātāiṁ bhavanti taṁ jahā — ṭhāṇātiē ukkuḍuāsaṇiē paḍimaṭṭhāī vīrāsaṇiē nēsajjiē, pañca ṭhāṇāiṁ samaṇēṇaṁ bhagavatā jāva abbhaṇuṇṇātāiṁ bhavanti taṁ jahā — daṇḍāyatiē lagaṇḍasāī ātāvaē avāuḍaē akūṇḍayaē.</p>
	  </div>
	  <div type="section" n="431">
	    <p>pañcahiṁ ṭhāṇēhiṁ samaṇē nigganthē mahānijjarē mahāpajjavasāṇē bhavati, taṁ jahā agilāē āyariyavēyāvaccaṁ karēmāṇē, agilāē uvajjhāyavēyāvaccaṁ karēmāṇē, agilāē thēravēyāvaccaṁ karēmāṇē, agilāē tavassivēyāvaccaṁ karēmāṇē, agilāē gilāṇavēyāvaccaṁ karēmāṇē, pañcahiṁ ṭhāṇēhiṁ samaṇē nigganthē mahānijjarē mahāpajjavasāṇē bhavanti taṁ jahā — agilāē sēhavēyāvaccaṁ karēmāṇē, agilāē kulavēyāvaccaṁ karēmāṇē, agilāē gaṇavēyāvaccaṁ karēmāṇē, agilāē saṅghavēyāvaccaṁ karēmāṇē, agilāē sāhammiyavēyāvaccaṁ karēmāṇē.</p>
	  </div>
	  <div type="section" n="432">
	    <p>pañcahiṁ ṭhāṇēhiṁ samaṇē nigganthē sāhammiyaṁ sambhōiyaṁ visambhōiyaṁ karēmāṇē nātikkamati, taṁ jahā — sakiriyaṭṭhāṇaṁ paḍisēvittā bhavati, paḍisēvittā nō ālōēi, ālōittā nō paṭṭhavēti, paṭṭhavettā nō nivvisati, jāiṁ imāiṁ thērāṇaṁ ṭhitipakappāiṁ bhavanti tāiṁ atiyañciya-atiyañciya paḍisēvēti sē handa'haṁ paḍisēvāmi kiṁ maṁ thērā karēssanti ? pañcahiṁ ṭhāṇēhiṁ samaṇē nigganthē sāhammiyaṁ pārañcittaṁ karēmāṇē nātikkamati, taṁ jahā — kulē vasati kulassa bhēdāē abbhuṭṭhittā bhavati, gaṇē vasati gaṇassa bhēdāē abbhuṭṭhettā bhavati, hiṁsappēhi, chiddappēhī, abhikkhaṇaṁ abhikkhaṇaṁ pasiṇāyataṇāiṁ paüñjittā bhavati.</p>
	  </div>
	  <div type="section" n="433">
	    <p>āyariyaüvajjhāyassa ṇaṁ gaṇaṁsi pañcā vuggahaṭṭhāṇā pa0 taṁ0 - āyariyaüvajjhāē ṇaṁ gaṇaṁsi āṇaṁ vā dhāraṇaṁ vā nō sammaṁ paüñjittā bhavati, āyariyaüvajjhāē ṇaṁ gaṇaṁsi ādhārātiṇiyāē kitikammaṁ nō sammaṁ paüñjittā bhavati, āyariyaüvajjhāē ṇaṁ gaṇaṁsi sē suttapajjavajātē dhārēti tē kālē-kālē nō sammamaṇuppavāittā bhavati, āyariyaüvajjhāē ṇaṁ gaṇaṁsi gilāṇasēhavēyāvaccaṁ nō sammamabbhuṭṭhittā bhavati, āyariyaüvajjhāē ṇaṁ gaṇaṁsi aṇāpucchiyacārī yāvi havaï nō āpucchiyacārī.</p>
	    <p>āyariyaüvajjhāyassa ṇaṁ gaṇaṁsi pañcāvuggahaṭṭhāṇā pannattā taṁ jahā — āyariyaüvajjhāē ṇaṁ gaṇaṁsi āṇaṁ vā dhāraṇaṁ vā sammaṁ paüñjittā bhavati, ēvaṁ ādhāratiṇitāē sammaṁ kiikammaṁ paüñjittā bhavati āyariyaüvajjhāē ṇaṁ gaṇaṁsi sē suttapajjavajātē dhārēti tē kālē-kālē sammaṁ aṇupavāittā bhavati āyariyaüvajjhāē gaṇaṁsi gilāṇasēhavēyāvaccaṁ sammaṁ abbhuṭṭhittā bhavati, āyariyaüvajjhāē gaṇaṁsi āpucchiyacārī yāvi bhavati nō aṇāpucchiyacārī.</p>
	  </div>
	  <div type="section" n="434">
	    <p>pañca nisijjāō pa0 ukkuḍuyā gōdōhiyā samapāyaputtā paliyaṅkā addhapaliyaṅkā.</p>
	    <p>pañca ajjavaṭṭhāṇā pa0 taṁ0- sādhuajjavaṁ sādhumaddavaṁ sādhulāghavaṁ sādhukhanti sādhumuttī.</p>
	  </div>
	  <div type="section" n="435">
	    <p>pañcavihā jōisiyā paṇṇattā taṁ jahā — candā sūrā gahā nakkhattā tārāō.</p>
	    <p>pañcavihā dēvā pa0 taṁ0 bhaviyadavvadēvā naradēvā dhammadēvā dēvātidēvā bhāvadēvā.</p>
	  </div>
	  <div type="section" n="436">
	    <p>pañcavihā pariyāraṇā pannattā taṁ jahā — kāyapariyāraṇā phāsapariyāraṇā rūvapariyāraṇā saddapariyāraṇā maṇapariyāṇā.</p>
	  </div>
	  <div type="section" n="437">
	    <p>camarassa ṇaṁ asurindassa asurakumāraraṇṇō pañca aggamahisīō pannattāō taṁ jahā — kālī rātī rayaṇī vijjū mēhā.</p>
	    <p>balissa ṇaṁ vaïrōyaṇindassa vaïrōyaṇaraṇṇō pañca aggamahisīō pannattāō taṁ jahā — sumbhā nisumbhā rambhā nirambhā madanā.</p>
	  </div>
	  <div type="section" n="438">
	    <p>camarassa ṇaṁ asurindassa asurakumāraraṇṇō pañca saṅgāmiyā aniyā pañca saṅgāmiyā aniyādhivatī pannattā taṁ jahā — pāyattāṇiē pīḍhāṇiē kuñjarāṇiē mahisāṇiē rahāṇiē, dumē pāyattāniyādhivatī sōdāmē āsarāyā pīḍhaṇiyādhivatī kūnthū hatthirāyā kuñjarāṇiyādhivatī lōhitakkhē mahisāṇiyādhivatī kiṇṇarē radhāṇiyādhivatī.</p>
	    <p>balissa ṇaṁ vaïrōṇindassa vaïrōyaṇaraṇṇō pañca saṅgāmiyāṇiyā pañca saṅgāmiyāṇiyādhivatī pannattā taṁ jahā — pāyattāṇiē jāva radhāṇiē, mahaddumē pāyattāṇiyādhivatī mahāsōdāmē āsarāyā pīḍhāṇiyādhivatī mālaṅkārē hatthirāyā kuñjarāṇiyādhipatī mahālōhiakkhē mahisāṇi yādhipatī kumpurisē radhāṇiyādhipatī.</p>
	    <p>dharaṇassa ṇaṁ nāgakumārindassa nāgakumāraraṇṇō pañca saṅgāmiyā aniyā pañca saṅgāmiyā-miyādhipatī pannattā taṁ jahā — pāyattāṇiyā jāva rahāṇiē.</p>
	    <p>bhaddasēṇē pāyattāṇiyādhipatī jasōdharē āsarāyā pīḍhāṇiyādhipatī sudaṁsaṇē hatthirāyā kuñjarāṇiyādhipatī nīlakaṇṭhē mahisāṇiyādhipatī ānandē rahāṇiyāhivaī.</p>
	    <p>bhūyāṇandassa ṇaṁ nāgakumārindassa nāgakumāraraṇṇō pañca saṅgāmiyāṇiyā pañca saṅgāmiyāṇiyā-hivaī pannattā taṁ jahā — pāyattāṇiē jāva rahāṇiē dakkhē pāyattāṇiyāhivaī suggīvē āsarāyā pīḍhāṇiyāhi-vaī suvikkamē hatthirāyā kuñjarāṇiyāhivaī sēyakaṇṭhē mahisāṇiyāhivaī nanduttarē rahāmiyāhivaī.</p>
	    <p>vēṇudēvassa ṇaṁ suvaṇṇindassa suvaṇṇakumāraraṇṇō pañca saṅgāmiyāṇiyā pañca saṅgāmiyāṇi-yāhipatī pannattā taṁ jahā — pāyattāṇiē ēvaṁ jadhā dharaṇassa tadhā vēṇudēvassavi vēṇudāliyassa jahā bhūtāṇandassa, jadhā dharaṇassa tahā savvēsiṁ dāhiṇillāṇaṁ jāva ghōsassa jadhā bhūtāṇandassa tadhā savvēsiṁ uttarillāṇaṁ jāva mahāghōsassa.</p>
	    <p>sakkassa ṇaṁ dēvindassa dēvaraṇṇō pañca saṅgāmiyā aṇiyā pañca saṅgāmiyāṇiyādhivatī pannattā taṁ jahā — pāyattāṇiē usabhāṇiē, hariṇēgamēsī pāyattāṇiyādhivatī vāū āsarāyā pīḍhāṇiyādhivatī ērāvaṇē hatthirāyā kuñjarāṇiyādhipatī dāmaḍḍhī usabhāṇiyādhipatī māḍharē raghāṇiyādhipatī.</p>
	    <p>īsāṇassa ṇaṁ dēvindassa dēvaraṇṇō pañca saṅgāmiyā aṇiyā jāva pāyattāṇiē pīḍhāṇiē kuñjarāṇiē usabhāṇiē raghāṇiē, lahuparakkamē pāyattāṇiyādhivatī mahāvāū āsarāyā pīḍhāṇiyāhivatī pupphadantē hatthirāyā kuñjarāṇiyāhivatī mahādāmaḍḍhī usabhāṇiyāhivatī mahāmāḍharē radhāṇiyāhivatī jadhā sakkassa tahā savvēsiṁ dāhiṇillāṇaṁ jāva āraṇassa jadhā īsāṇassa tahā savvēsiṁ uttarillāṇaṁ jāva accutassa.</p>
	  </div>
	  <div type="section" n="439">
	    <p>sakkassa ṇaṁ dēvindassa dēvaraṇṇō abbhantaraparisāē dēvāṇaṁ pañca paliōvamāiṁ ṭhitī pannattā īsāṇassa ṇaṁ dēvindassa dēvaraṇṇō abbhantaraparisāē dēvīṇaṁ pañca paliōvamāiṁ ṭhitī pannattā.</p>
	  </div>
	  <div type="section" n="440">
	    <p>pañcavihā paḍihā pannattā taṁ jahā — gatipaḍihā ṭhitipaḍihā bandhaṇapaḍihā bhōgapaḍihā bala-vīriya-purisayāra-parakkamapaḍihā.</p>
	  </div>
	  <div type="section" n="441">
	    <p>pañcavidhē ajīvē pa0 taṁ0 jātiājīvē kulājīvē kammājīvē sippājīvē liṅgājīvē.</p>
	  </div>
	  <div type="section" n="442">
	    <p>pañca rāyakakudhā pa0taṁ0- khaggaṁ chattaṁ upphēsaṁ pāṇahāō vālavīaṇī.</p>
	  </div>
	  <div type="section" n="443">
	    <p>pañcahiṁ ṭhāṇēhiṁ chaümatthē ṇaṁ udiṇṇē parissahōvasaggē sammaṁ sahejjā khamejjā titikkhejjā ahiyāsejjā, taṁ jahā — (1) udiṇṇakammē khalu ayaṁ purisē ummattagabhūtē, tēṇa mē ēsa purisē akkōsati vā avahasati vā nicchōḍēti vā nibbhañchēti vā bandhēti vā rūmbhati vā chavicchēdaṁ karēti vā pamāraṁ vā nēti uddavēi vā vatthaṁ vā paḍiggahaṁ vā kambalaṁ vā pāyapuñchaṇamacchindati vā vicchindati vā bhindati vā avaharati vā, (2) jakkhāiṭṭhē khalu ayaṁ purisē tēṇa mē ēsa purisē akkōsati vā tahēva jāva avaharati vā, (3) mamaṁ ca ṇaṁ tabbhava-vēyaṇijjē kammē utiṇṇē bhavati, tēṇa mē ēsa purisē akkōsati vā jāva avaharati vā, (4) mamaṁ ca ṇaṁ sammamasahamāṇassa akhamamāṇassa atitikkhamāṇassa aṇadhiyāsamāṇassa kiṁ maṇṇē kajjati? ēgantasō mē pāvē kammē kajjati, (5) mamaṁ ca ṇaṁ sammaṁ sahamāṇassa jāva ahiyāsēmāṇassa kiṁ maṇṇē kajjati? ēgantasō mē nijjarā kajjati, iccētēhiṁ pañcahiṁ ṭhāṇēhiṁ chaümatthē udiṇṇē parisahōvasaggē sammaṁ sahejjā jāva ahiyāsejjā.</p>
	    <p>pañcahiṁ ṭhāṇēhiṁ kēvalī udiṇṇē parisahōvasaggē sammaṁ sahejjā jāva tahēva jāva avaharati vā, ahiyāsejjā, taṁ jahā — (1) khittacittē khalu ayaṁ purisē tēṇa mē ēsa purisē akkōsati vā (2) dittacittē khalu ayaṁ purisē tēṇa mē ēsa purisē jāva avaharati vā. (3) jakkhāiṭṭhē khalu ayaṁ purisē tēṇa mē ēsa purisē jāva avaharati vā. (4) mamaṁ ca ṇaṁ tabbhavavēyaṇijjē kammē udiṇṇē bhavati tēṇa mē ēsa purisē jāva avaharati vā. (5) mamaṁ ca ṇaṁ sammaṁ sahamāṇaṁ khamamāṇaṁ titikkhamāṇaṁ ahiyāsēmāṇaṁ pāsettā bahavē annē chaümatthā samaṇā nigganthā udiṇṇē-udiṇṇē parīsahōva-saggē ēvaṁ sammaṁ sahissanti jāva ahiyāsissanti, iccētēhiṁ pañcahiṁ ṭhāṇēhiṁ kēvalī udiṇṇē parīsahōvasaggē sammaṁ sahejjā jāva ahiyāsejjā.</p>
	  </div>
	  <div type="section" n="444">
	    <p>pañca hēū pannattā taṁ jahā — hēuṁ na jāṇati, hēuṁ na pāsati, hēuṁ na bujjhati, hēuṁ nābhigacchati, hēuṁ annāṇamaraṇaṁ marati|</p>
	    <p>pañca hēū pannattā taṁ jahā — hēuṇā na jāṇati jāva hēuṇā annāṇamaraṇaṁ marati| </p>
	    <p>pañca hēū pannattā taṁ jahā — hēuṁ jāṇaï jāva hēuṁ chaümatthamaraṇaṁ marati| </p>
	    <p>pañca hēū pannattā taṁ jahā — hēuṇā jāṇaï jāva hēuṇā chaümatthamaraṇaṁ maraï.</p>
	    <p>pañca ahēū pannattā taṁ jahā — ahēuṁ na jāṇati jāva ahēuṁ chaümatthamaraṇaṁ marati| </p>
	    <p>pañca ahēū pannattā taṁ jahā — ahēuṇā na jāṇati jāva ahēuṇā chaümatthamaraṇaṁ marati| </p>
	    <p>pañca ahēū pannattā taṁ jahā — ahēuṁ jāṇati jāva ahēuṁ kēvalimaraṇaṁ marati| </p>
	    <p>pañca ahēū pannattā taṁ jahā — ahēuṇā jāṇati jāva ahēuṇā kēvalimaraṇaṁ marati.</p>
	    <p>kēvalissa ṇaṁ pañca anuttarā pannattā taṁ jahā — anuttarē nāṇē anuttarē daṁsaṇē anuttarē carittē anuttarē vīriē.</p>
	  </div>
	  <div type="section" n="445">
	    <p>paümappahē ṇaṁ arahā pañcacittē hutthā, taṁ jahā — cittāhiṁ cuttē caïttā gabbhaṁ vakkantē cittāhiṁ jātē cittāhiṁ muṇḍē bhavittā agārāō aṇagāritaṁ pavvaïē cittāhiṁ anantē anuttarē nivvāghāē nirāvaraṇē kasiṇē paḍipuṇṇē kēvalavaranāṇadaṁsaṇē samuppaṇṇē cittāhiṁ pariṇivvutē, pupphadantē ṇaṁ arahā pañcamūlē hutthā taṁ jahā — mūlēṇaṁ cutē caïttā gabbhaṁ vakkantē.</p>
	  </div>
	  <div type="section" n="446">
	    <lg n="446">
	      <l>paümappabhassa cittā mūlē puṇa hōi pupphadantassa</l>
	      <l>puvvāiṁ āsāḍhā sīyalassuttara vimalassa bhaddavatā</l>
	    </lg>
	  </div>
	  <div type="section" n="447">
	    <lg n="447">
	      <l>rēvatiti anantajiṇō pūsō dhammassa santiṇō bharaṇī</l>
	      <l>kunthussa kattiyāō arassa taha rēvatītō ya</l>
	    </lg>
	  </div>
	  <div type="section" n="448">
	    <lg n="448">
	      <l>munisuvvayassa savaṇō āsiṇi namiṇō ya nēmiṇō cittā</l>
	      <l>pāsassa visāhāō pañca ya hatthuttarē vīrō</l>
	    </lg>
	  </div>
	  <div type="section" n="449">
	    <p>samaṇē bhagavaṁ mahāvīrē pañcahatthuttarē hotthā taṁ jahā — hatthuttarāhiṁ cutē caïttā gabbhaṁ vakkantē hatthuttarāhiṁ gabbhāō gabbhaṁ sāharitē hatthuttarāhiṁ jātē hatthuttarāhiṁ muṇḍē bhavittā agārāō aṇagāritaṁ pavvaïē hatthuttarāhiṁ anantē anuttarē nivvādhāē nirāvaraṇē kasiṇē paḍipuṇṇē kēvalavaranāṇadaṁsaṇē samuppaṇṇē.</p>
	  </div>
	</div><!-- uddēsō 1 !-->
	<div type="uddēsō" n="2">
	  <div type="section" n="450">
	    <p>nō kappaï nigganthāṇaṁ vā nigganthīṇa vā imāō uddiṭṭhāō gaṇiyāō viyaṁ jiyāō pañca mahaṇṇavāō mahānadīō antō māsassa dukkhuttō vā tikkhuttō vā uttarittaē vā santarittaē vā taṁ0-gaṅgā jaüṇā saraū ērāvatī mahī.</p>
	    <p>pañcahiṁ ṭhāṇēhiṁ kappati taṁ jahā — bhayaṁsi vā dubbhikkhaṁsi vā pavvahejja vā ṇaṁ kōī daōghaṁsi vā ejjamāṇaṁsi mahatā vā aṇāriēsu.</p>
	  </div>
	  <div type="section" n="451">
	    <p>nō kappaï nigganthāṇa vā nigganthīṇa vā paḍhamapāusaṁsi gāmāṇugāmaṁ dūijjittaē, pañcahiṁ ṭhāṇēhiṁ kappaï taṁ jahā — bhayaṁsi vā dubbhikkhaṁsi vā jāva mahatā vā aṇāriēhiṁ.</p>
	    <p>vāsāvāsaṁ pajjōsavitāṇaṁ nō kappaï nigganthāṇa vā nigganthīṇaṁ vā gāmāṇugāmaṁ dūijjittaē, pañcahiṁ ṭhāṇēhiṁ kappaï taṁ jahā — nāṇaṭṭhayāē daṁsaṇaṭṭhāyāē carittaṭṭhayāē āyariya-uvajjhāyā vā sē vīsumbhejjā āyariya-uvajjhāyāṇa vā bahitā vēāvaccaṁ karaṇayāē.</p>
	  </div>
	  <div type="section" n="452">
	    <p>pañca aṇugghātiyā pannattā taṁ jahā — hatthakammaṁ karēmāṇē mēhuṇaṁ paḍisēvēmāṇē rātībhōyaṇaṁ bhuñjēmāṇē sāgāriyapiṇḍaṁ bhuñjēmāṇē rāyapiṇḍaṁ bhuñjēmāṇē.</p>
	  </div>
	  <div type="section" n="453">
	    <p>pañcahiṁ ṭhāṇēhiṁ samaṇē nigganthē rāyantēuramaṇupavisamāṇē nāikkamati, taṁ jahā — nagarē siyā savvatō samantā guttē guttaduvārē bahavē samaṇamāhaṇā nō sañcāenti bhattāē vā pāṇāē vā nikkhamittaē vā pavisittaē vā tēsiṁ viṇṇavaṇaṭṭhayāē rāyantēuramaṇupavisejjā, pāḍihāriyaṁ vā pīḍha-phalaga-sejjā-santhāraga paccappiṇamāṇē rāyantēuramaṇupavisejjā, hayassa vā gayassa vā duṭṭhassa āgacchamāṇassa bhītē rāyantēura-maṇupavisejjā, parō va ṇaṁ sahasā vā balasā vā vāhāē gahāya rāyantēuramaṇupavēsejjā, bahitā va ṇaṁ ārā-magayaṁ vā ujjāṇagayaṁ vā rāyantēurajaṇō savvatō samantā samparikkhivittā ṇaṁ saṇṇivēsijjā. iccētēhiṁ pañcahiṁ ṭhāṇēhiṁ samaṇē nigganthē rāyantēuramaṇupavisamāṇē nātikkamaï.</p>
	  </div>
	  <div type="section" n="454">
	    <p>pañcahiṁ ṭhāṇēhiṁ itthī purisēṇa saddhiṁ asaṁvasamāṇīvi gabbhaṁ dharejjā taṁ jahā — itthī duvviyaḍā duṇṇisaṇṇā sukkapoggalē adhiṭṭhijjā, sukkapoggalasaṁsiṭṭhē va sē vatthē antō jōṇīē aṇupavēsejjā, saïṁ vā sē sukkapoggalē aṇupavēsejjā, parō va sē sukkapoggalē aṇupavēsejjā, sīōdagaviyaḍēṇaṁ vā sē āyamamāṇīē sukkapoggalā aṇupavēsejjā iccētēhiṁ pañcahiṁ ṭhāṇēhiṁ dharejjā.</p>
	    <p>pañcahiṁ ṭhāṇēhiṁ itthī purisēṇaṁ saddhiṁ saṁvasamāṇīvi gabbhaṁ nō dharejjā, taṁ jahā — appatta-jōvvaṇā atikantajōvvaṇā jātivañjhā gēlaṇṇapuṭṭhā dōmaṇaṁsiyā, iccētēhiṁ pañcahiṁ ṭhāṇēhiṁ jāva nō dharejjā.</p>
	    <p>pañcahiṁ ṭhāṇēhiṁ itthī purisēṇaṁ saddhiṁ saṁvasamāṇīvi nō gabbhaṁ dharejjā, taṁ jahā — niccōuyā aṇōuyā vāvaṇṇasōyā vāviddhasōyā aṇaṅgapaḍisēvaṇī, iccētēhiṁ pañcahiṁ ṭhāṇēhiṁ purisēṇa saddhiṁ saṁvasamāṇīvi gabbhaṁ nō dharejjā.</p>
	    <p>pañcahiṁ ṭhāṇēhiṁ itthī purisēṇaṁ saddhiṁ saṁvasamāṇīvi gabbhaṁ nō dharejjā taṁ jahā uuṁmi nō nigāmapaḍisēviṇī yāvi bhavati, samāgatā vā sē sukkapoggalā paḍividdhaṁsanti, udiṇṇē vā sē pittasōṇitē, purā vā dēvakammaṇā, puttaphalē vā nō nivviṭṭhē bhavati, iccētēhiṁ pañcahiṁ jāva nō dharejjā.</p>
	  </div>
	  <div type="section" n="455">
	    <p>pañcahiṁ ṭhāṇēhiṁ nigganthā nigganthīō ya ēgataō ṭhāṇaṁ vā sejjaṁ vā nisīhiyaṁ vā cētēmāṇā nātikkamanti, taṁ jahā — atthēgaïyā nigganthā ya nigganthīō ya ēgaṁ mahaṁ agāmiyaṁ chiṇṇāvāyaṁ dīhamaddhapaḍivimaṇupaviṭṭhā tatthēgayatō ṭhāṇaṁ vā sejjaṁ vā nigganthīō vā cētēmāṇā nātikkamanti, atthēgaïyā nigganthā ya nigganthīō ya gāmaṁsi vā nagaraṁsi vā jāva rāyahāṇiṁsi vā vāsaṁ uvāgatā ēgatiyā jattha uvassayaṁ labhanti ēgatiyā nō labhanti tatthēgatō ṭhāṇaṁ vā jāva nātikkamanti, atthēgaïyā nigganthā ya nigganthīō ya nāgakumāravāsaṁsi vā0 vāsaṁ uvāgatā tatthēgaō jāva nātikkamanti āmōsagā dīsanti tē icchanti nigganthīō cīvarapaḍiyāē paḍigāhittaē tatthēgaō ṭhāṇaṁ vā jāva nātikkamanti, juvāṇā dīsanti tē icchanti nigganthīō mēhuṇapaḍiyāē paḍigāhittaē tatthēgaō ṭhāṇaṁ vā jāva nātikkamanti, iccētēhiṁ pañcahiṁ ṭhāṇēhiṁ jāva nātikkamanti.</p>
	    <p>pañcahiṁ ṭhāṇēhiṁ samaṇē nigganthē acēlaē sacēliyāhiṁ nigganthīhiṁ saddhiṁ saṁvasamāṇē nātikkamati, taṁ jahā — khittacittē samaṇē nigganthē nigganthēhimavijjamāṇēhiṁ acēlaē sacēliyāhiṁ nigganthīhiṁ saddhiṁ saṁvasamāṇē nātikkamati ēvaṁ ētēṇaṁ gamaēṇaṁ jakkhāiṭṭhē, ummāpayattē, nigganthīpavvāiyaē samaṇē nigganthēhiṁ avijjamāṇēhiṁ acēlaē sacēliyāhiṁ nigganthīhiṁ saddhiṁ saṁvasamāṇē nātikkamati.</p>
	  </div>
	  <div type="section" n="456">
	    <p>pañca āsavadārā pannattā ta jahā — micchattaṁ aviratī pamādō kasāyā jōgā.</p>
	    <p>pañca saṁvaradārā pannattā taṁ jahā — samattaṁ viratī apamādō akasāittaṁ ajōgittaṁ.</p>
	    <p>pañca daṇḍā paṇṇattā taṁ jahā — aṭṭhādaṇḍē aṇaṭṭhādaṇḍē hiṁsādaṇḍē akasmādaṇḍē diṭṭhīvippariyāsiyādaṇḍē.</p>
	  </div>
	  <div type="section" n="457">
	    <p>micchādiṭṭhiyāṇaṁ pañca kiriyāō pannattāō taṁ jahā — ārambhiyā pāriggahiyā māyāvattiyā apaccakkhāṇakiriyā micchādaṁsaṇavattiyā, micchādiṭṭhiyāṇaṁ nēraïyāṇaṁ pañca kiriyāō pannattāō taṁ jahā — ārambhiyā jāva micchā-daṁsaṇavattiyā, ēvaṁ savvēsiṁ nirantaraṁ jāva micchaddiṭṭhiyāṇaṁ vēmāṇiyāṇaṁ navaraṁ vigalindiyā micchaddiṭṭhī na bhaṇṇanti, sēsaṁ tahēva.</p>
	    <p>pañca kiriyāō pannattāō taṁ jahā — kāiyā āhigaraṇiyā pāōsiyā pāritāvaṇiyā pāṇātivātakiriyā, nēraïyāṇaṁ pañca ēvaṁ cēva ēvaṁ nirantaraṁ jāva vēmāṇiyāṇaṁ.</p>
	    <p>pañca kiriyāō pannattāō taṁ jahā — ārambhiyā jāva micchādaṁsaṇavattiyā, nēraïyāṇaṁ pañca kiriyā nirantaraṁ jāva vēmāṇiyāṇaṁ .</p>
	    <p>pañca kiriyāō pannattāō taṁ jahā — diṭṭhiyā puṭṭhiyā pāḍucciyā sāmantōvaṇivāiyā sāhatthiyā, ēvaṁ nēraïyāṇaṁ jāva vēmāṇiyāṇaṁ.</p>
	    <p>pañca kiriyāō pannattāō taṁ jahā — nēsatthiyā āṇavaṇiyā vēyāraṇiyā aṇābhōgavattiyā aṇavakaṅkhavattiyā, ēvaṁ jāva vēmāṇiyāṇaṁ.</p>
	    <p>pañca kiriyāō paṇṇattaō taṁ jahā — pejjavattiyā dōsavattiyā paōgakiriyā samudāṇakiriyā īriyāvahiyā, ēvaṁ-maṇussāṇavi sēsāṇaṁ natthiṁ.</p>
	  </div>
	  <div type="section" n="458">
	    <p>pañcavihā pariṇṇā pannattā taṁ jahā — uvahipariṇṇā udassayapariṇṇā kasāyapariṇṇā, jōgapariṇṇā bhattapāṇapariṇṇā.</p>
	  </div>
	  <div type="section" n="459">
	    <p>pañcavihē vavahārē paṇṇattē taṁ jahā — āgamē suttē āṇā dhāraṇā jītē, jahā sē tattha āgamē siyā āgamēṇaṁ vavahāraṁ paṭṭhavejjā nō sē tattha āgamē siyā jahā sē tattha sutē siyā sutēṇaṁ vavahāraṁ paṭṭhavejjā nō sē tattha sutē siyā ēvaṁ jāva jahā sē tattha jītē siyā jītēṇaṁ vavahāra paṭṭhavejjā, iccētēhiṁ pañcahiṁ vavahāraṁ paṭṭhavejjā-āgamēṇaṁ jāva jītēṇaṁ, jadhā-jadhā sē tattha āgamē jāva jītē tadhātadhā vavahāraṁ paṭṭhavejjā.</p>
	    <p>sē kimāhu bhantē! āgama-baliyā samaṇā nigganthā ? iccētaṁ pañcavidhaṁ vavahāraṁ jayā-jayā jahiṁ-jahiṁ tayā-tayā tahiṁ-tahiṁ anissitōvassitaṁ sammaṁ vavaharamāṇē samaṇē nigganthē āṇāē ārādhaē bhavati.</p>
	  </div>
	  <div type="section" n="460">
	    <p>sañjayamaṇussāṇaṁ suttāṇaṁ pañca jāgarā pannattā taṁ jahā — saddā jāva phāsā, sañjata-maṇussāṇaṁ jāgarāṇaṁ pañca suttā pannattā taṁ jahā — saddā jāva phāsā.</p>
	    <p>asañjaya maṇussāṇaṁ suttāṇaṁ vā jāgarāṇaṁ vā pañca jāgarā pannattā taṁ jahā saddā jāva phāsā.</p>
	  </div>
	  <div type="section" n="461">
	    <p>pañcahiṁ ṭhāṇēhiṁ jīvā rayaṁ ādijjanti taṁ jahā — pāṇātivātēṇaṁ jāva pariggahēṇaṁ.</p>
	    <p>pañcahiṁ ṭhāṇēhiṁ jīvā rayaṁ vamanti taṁ.-pāṇātivātavēramaṇēṇaṁ jāva pariggahavēramaṇēṇaṁ.</p>
	  </div>
	  <div type="section" n="462">
	    <p>pañcamāsiyaṁ ṇaṁ bhikkhupaḍimaṁ paḍivaṇṇassa aṇagārassa kappanti pañca dattīō bhōyaṇassa paḍigāhettaē pañca pāṇagassa.</p>
	  </div>
	  <div type="section" n="463">
	    <p>pañcavidhē uvadhātē paṇṇattē taṁ jahā — uggamōvadhātē uppāyaṇōvadhātē ēsaṇōvadhātē parikammōvadhātē pariharaṇōvadhātē.</p>
	    <p>pañcavihā visōhī pannattā taṁ jahā — uggamavisōhī uppāyaṇavisōhī ēsaṇavisōhī parikammavisōhī pariharaṇavisōhī.</p>
	  </div>
	  <div type="section" n="464">
	    <p>pañcahiṁ ṭhāṇēhiṁ jīvā dullabhabōdhiyattāē kammaṁ pakarenti taṁ jahā — arahantāṇaṁ avaṇṇaṁ vadamāṇē, arahantapannattassa dhammassa avaṇṇaṁ vadamāṇē, āyariyaüvajjhāyāṇaṁ avaṇṇaṁ vadamāṇē cāuvaṇṇassa saṅghassa avaṇṇaṁ vadamāṇē, vivakkatava-bambhacērāṇaṁ dēvāṇaṁ avaṇṇaṁ vadamāṇē.</p>
	    <p>pañcahiṁ ṭhāṇēhiṁ jīvā sulabhabōdhiyattāē kammaṁ pakarenti taṁ jahā — arahantāṇaṁ vaṇṇaṁ vadamāṇē jāva vivakka-tava-bambhacērāṇaṁ dēvāṇaṁ vaṇṇaṁ vadamāṇē.</p>
	  </div>
	  <div type="section" n="465">
	    <p>pañca paḍisaṁlīṇā pannattā taṁ0- sōindiyapaḍisaṁlīṇē jāva phāsindiyapaḍisaṁlīṇē.</p>
	    <p>pañca apaḍisaṁlīṇā pannattā taṁ0- sōtindiyaapaḍisaṁlīṇē jāva phāsindiyaapaḍisaṁlīṇē.</p>
	    <p>pañcavidhē saṁvarē pannattē taṁ0- sōtindiyasaṁvarē jāva phāsindiyasaṁvarē.</p>
	    <p>pañcavidhē asaṁvarē pannattē taṁ0- sōtindiyaasavaṁrē jāva phāsindiyaasaṁvarē.</p>
	  </div>
	  <div type="section" n="466">
	    <p>pañcavidhē sañjamē pa0 taṁ0 sāmāiyasañjamē chēdōvaṭṭhāvaṇisañjamē parihāravisuddhiyasañjamē suhumasamparāgasañjamē ahakkhāyacarittasañjamē.</p>
	  </div>
	  <div type="section" n="467">
	    <p>ēgindiyā ṇaṁ jīvā asamārabhamāṇassa pañcavidhē sañjamē kajjati taṁ jahā — puḍhavikāiyasañjamē jāva vaṇassatikāiyasañjamē.</p>
	    <p>ēgindiyā ṇaṁ jīvā samārabhamāṇassa pañcavihē asañjamē kajjati taṁ jahā — puḍhavikāiyaasañjamē jāva vaṇassatikāiyaasañjamē.</p>
	  </div>
	  <div type="section" n="468">
	    <p>pañcindiyā ṇaṁ jīvā asamārabhamāmassa pañcavihē sañjamē kajjati, taṁ jahā — sōtindiyasañjamē jāva phāsindiyasañjamē, pañcindiyā ṇaṁ jīvā samārabhamāṇassa pañcavidhē asañjamē kajjati taṁ jahā — sōtindiyaasañjamē jāva phāsindiyaasañjamē, savvapāṇabhūyajīvasattā ṇaṁ asamārabhamāṇassa pañcavihē sañjamē kajjati taṁ jahā — ēgindiyasañjamē jāva pañcindiyasañjamē.</p>
	    <p>savvapāṇabhūyajīvasattā ṇaṁ samārabhamāṇassa pañcavihē asañjamē kajjati taṁ jahā — ēgindiyaasañjamē jāva pañcindiyaasañjamē.</p>
	  </div>
	  <div type="section" n="469">
	    <p>pañcavihā taṇavaṇassatikāiyā pannattā taṁ jahā — aggabīyā mūlabīyā pōrabīyā khandhabīyā bīyarūhā.</p>
	  </div>
	  <div type="section" n="470">
	    <p>pañcavihē āyārē pa0 taṁ0- nāṇāyārē daṁsaṇāyārē carittāyārē tavāyārē vīriyāyārē.</p>
	  </div>
	  <div type="section" n="471">
	    <p>pañcavihē āyārapakappē pannattē taṁ jahā — māsiē ugghātiē, māsiē aṇugghātiē, caümāsiē ugghātiē, caümāsiē aṇugghātiē, ārōvaṇā, ārōvaṇa pañcavihā pannattā taṁ0 paṭṭhaviyā ṭhaviyā kasiṇā akasiṇā hāḍahaḍā.</p>
	  </div>
	  <div type="section" n="472">
	    <p>jambuddīvē dīvē mandarassa pavvayassa puratthimē ṇaṁ sīyāē mahānadīē uttarē ṇaṁ pañca vakkhārapavvatā pannattā taṁ jahā — mālavantē cittakūḍē pamhakūḍē naliṇakūḍē ēgasēlē, jambuddīvē dīvē mandarassa pavvayassa puritthimē ṇaṁ sīyāē mahānadīē dāhiṇē ṇaṁ pañcaṁ vakkhārapavvatā pannattā taṁ jahā — tikūḍē vēsamaṇakūḍē añjaṇē māyañjaṇē sōmaṇasē, jambuddīvē dīvē mandarassa pavvayassa paccatthimē ṇaṁ sīōyāē mahānadīē dāhiṇē ṇaṁ pañca vakkhārapavvatā pannattā taṁ jahā — vijjuppabhē aṅkāvatī pamhāvatī āsīvisē suhāvahē, jambuddīvē dīvē mandarassa pavvayassa paccatthimē ṇaṁ sīōyāē mahānadīē uttarē ṇaṁ pañca vakkhārapavvatā pannattā taṁ jahā — pacandapavvatē sūrapavvatē nāgapavvatē dēvapavvatē gandhamādaṇē.</p>
	    <p>jambuddīvē dīvē mandarassa pavvayassa dāhiṇē ṇaṁ dēvakurāē kurāē pañca mahaddahā pannattā taṁ jahā — nisahadahē duvakurudahē sūradahē sulasadahē vijjuppabhadahē, jambuddīvē dīvē mandarassa pavvayassa uttarē ṇaṁ uttarakurāē kurāē pañca mahādahā pannattā taṁ jahā — nīlavantadahē uttarakurūdahē pañcadahē ērāvaṇadahē mālavantadahē.</p>
	    <p>savvēṇi ṇaṁ vakkhārapavvayā sīyā-sīōyāō mahānaīō mandaraṁ vā pavvataṁ pañca jōyaṇasatāiṁ uḍḍhaṁ uccattēṇaṁ pañcagāusatāiṁ uvvēhēṇaṁ.</p>
	    <p>ghāyaïsaṇḍē dīvē puratthimaddhē ṇaṁ mandarassa pavvayassa puratthimē ṇaṁ sīyāē mahānadīē uttarē ṇaṁ pañca vakkhārapavvatā pannattā taṁ jahā — mālavantē ēvaṁ jahā jambuddīvē tahā jāva pukkharavaradīvaḍḍhaṁ paccatthimaddhē vakkhārapavvayā dahā ya uccattaṁ bhāṇiyavvaṁ.</p>
	    <p>samayakkhettē ṇaṁ pañca bharahāiṁ pañca ēravatāiṁ ēvaṁ jahā caüṭṭhāṇē bitīyaüddēsē tahā etthavi bhāṇiyavvaṁ jāva pañca mandarā pañca mandaracūliyāō navaraṁ usuyārā natthi.</p>
	  </div>
	  <div type="section" n="473">
	    <p>usabhē ṇaṁ arahā kōsaliē pañca dhaṇusatāiṁ uḍḍhaṁ uccattēṇaṁ hotthā.</p>
	    <p>bharahē ṇaṁ rāyā cāurantacakkavaṭṭī pañca dhaṇusatāiṁ uḍḍhaṁ uccattēṇaṁ hotthā.</p>
	    <p>bāhubalī ṇaṁ aṇagārē cēva bambhī ṇaṁ ajjā ēvaṁ cēva, ēvaṁ sundarī vi.</p>
	  </div>
	  <div type="section" n="474">
	    <p>pañcahiṁ ṭhāṇēhiṁ suttē vibujjhejjā taṁ jahā — saddēṇaṁ phāsēṇaṁ bhōyaṇapariṇāmēṇaṁ niddakkhaēṇaṁ suviṇadaṁsaṇēṇaṁ.</p>
	  </div>
	  <div type="section" n="475">
	    <p>pañcahiṁ ṭhāṇēhiṁ samaṇē nigganthē nigganthiṁ giṇhamāṇē vā avalaṁvamāṇē vā nātikkamati, taṁ jahā — nigganthiṁ ca ṇaṁ aṇṇayarē pasujātiē vā pakkhijātiē vā ōhātejjā tattha nigganthē nigganthiṁ giṇhamāṇē vā avalambamāṇē vā nātikkamati.</p>
	    <p>nigganthē nigganthi duggaṁsi vā visamaṁsi vā pakkhalamāṇiṁ vā pavaḍamāṇiṁ vā giṇhamāṇē vā avalambamāṇē vā nātikkamati, nigganthē nigganthiṁ sēyaṁsi vā paṅkaṁsi vā paṇagaṁsi vā udagaṁsi vā ukkasamāṇiṁ vā ubujjhamāṇiṁ vā giṇhamāṇē vā avalaṁvamāṇē vā nātikkamati, nigganthē nigganthiṁ nāvaṁ ārubhamāṇē vā ōrōhamāṇē vā nātikkamati, khittacittaṁ dittacittaṁ jakkhāiṭṭhaṁ ummāyapattaṁ uvasaggapattaṁ sāhigaraṇaṁ sapāyacchitaṁ jāva bhattapāṇapaḍiyāikkhiyaṁ aṭṭhajāyaṁ vā nigganthē nigganthiṁ gēṇhamāṇē vā avalambamāṇē vā nātikkamati.</p>
	  </div>
	  <div type="section" n="476">
	    <p>āyariya-uvajjhāyassa ṇaṁ gaṇaṁsi pañca atisēsā pannattā taṁ jahā — āyariya-uvajjhāē antō uvassayassa pāē nigajjhiya-nigajjhiya papphōḍēmāṇē vā pamajjēmāṇē vā nātikkamati, āyariya-uvajjhāē antō uvassayassa uccārapāsavaṇaṁ vigiñcamāṇē vā visōdhēmāṇē vā nātikkamati, āyariya-uvajjāē pabhū icchā vēyāvaḍiyaṁ karejjā icchā nō karejjā, āyariya-uvajjhāē antō uvassayassa ēgarātaṁ vā durātaṁ vā ēgagō vasamāṇē nātikkamati, āyariya-uvajjhāē bāhiṁ uvassayassa ēgarātaṁ vā durātaṁ vā ēgaō vasamāṇē nātikkamati.</p>
	  </div>
	  <div type="section" n="477">
	    <p>pañcahiṁ ṭhāṇēhiṁ āyariya-uvajjhāyassa gaṇāvakkamaṇē pannattē taṁ jahā — āyariya-uvajjhāē gaṇaṁsi āṇaṁ vā dhāraṇaṁ vā nō sammaṁ paüñjittā bhavati, āyariya-uvajjhāē gaṇaṁsi ādhārāyaṇiyāē kitikammaṁ vēṇaïyaṁ nō sammaṁ paüñjittā bhavati, āyariya-uvajjhāē gaṇaṁsi jē suyapajjavajātē dhārēti tē kālē-kālē nō sammamaṇupavādettā bhavati, āyariya-uvajjhāē gaṇaṁsi sagaṇiyāē vā paragaṇiyāē vā nigganthīē bahillēsē bhavati, mittē nātigaṇē vā sē gaṇāō avakkamejjā tēsiṁ saṅgahōvaggahaṭṭhayāē gaṇāvakkamaṇē paṇṇattē.</p>
	  </div>
	  <div type="section" n="478">
	    <p>pañcavihā iḍḍhimantā maṇussā pannattā taṁ jahā — arahantā cakkavaṭṭī baladēvā vāsudēvā bhāviyappāṇō aṇagārā.</p>
	  </div>
	</div><!-- uddēsō 2 !-->
	<div type="uddēsō" n="3">
	  <div type="section" n="479">
	    <p>pañca atthikāyā pannattā taṁ jahā — dhammatthikāē adhammatthikāē āgāsatthikāē jīvatthikāē poggalatthikāē, dhammatthikāē avaṇṇē agandhē arasē aphāsē arūvī ajīvē sāsaē avaṭṭhiē lōgadavvē, sē samāsaō pañcavidhē pannattē taṁ jahā — davvaō khettaō kālaō bhāvaō, guṇaō davvaō ṇaṁ dhammatthikāē ēgaṁ davvaṁ khettaō lōgapamāṇammētē kālaō na kayāi nāsī na kayāi na bhavati na kayāi na bhavissaïtti bhuviṁ ca bhavati ya bhavissati ya dhuvē niiē sāsatē akkhaē avvaē avaṭṭhitē niccē bhāvaō avaṇṇē agandhē arasē aphāsē guṇaō gamaṇaguṇē.</p>
	    <p>adhammatthikāē avaṇṇē ēvaṁ cēva, navaraṁ guṇatō ṭhāṇaguṇō.</p>
	    <p>āgāsatthikāē avaṇṇē ēvaṁ cēva navaraṁ khettaō lōgālōgapamāṇamettē guṇaō avagāhaṇāguṇē sēsaṁ taṁ cēva.</p>
	    <p>jīvatthikāē ṇaṁ avaṇṇē ēvaṁ cēva, navaraṁ davvaō ṇaṁ jīvatthikāē anantāiṁ davvāiṁ, arūvi jīvē sāsatē guṇaō uvaōgaguṇē.</p>
	    <p>poggalatthikāē pañcavaṇṇē pañcarasē dugandhē aṭṭhaphāsē rūvī ajīvē sāsatē avaṭṭhitē jāva davvaō ṇaṁ poggalatthikāē anantaïṁ davvāiṁ khettaō lōgapamāṇamettē kālaō na kayāi nāsi jāva niccē bhāvaō vaṇṇamantē jāva phāsamantē, guṇaō gahaṇaguṇē.</p>
	  </div>
	  <div type="section" n="480">
	    <p>pañca gatīō pannattāō taṁ0 nirayagatī tiriyagatī maṇuyagatī dēvagatī siddhigatī.</p>
	  </div>
	  <div type="section" n="481">
	    <p>pañca indiyatthā pa0 taṁ0 sōtindiyatthē jāva phāsindiyatthē.</p>
	    <p>pañca muṇḍā pannattā0 sōtindiyamuṇḍē jāva phāsindiyamuṇḍē, ahavā — pañca muṇḍā pannattā0 kōhamuṇḍē mānamuṇḍē māyāmuṇḍē lōbhamuṇḍē siramuṇḍē.</p>
	  </div>
	  <div type="section" n="482">
	    <p>ahēlōgē ṇaṁ pañca bāyarā pannattā taṁ jahā — puḍhavikāiyā āukāiyā vāukāiyā vaṇassaïkāiyā ōrālā tasā pāṇā, uḍḍhalōgē ṇaṁ pañca bāyarā pannattā taṁ jahā — ēvaṁ cēva.</p>
	    <p>tiriyalōgē ṇaṁ pañca bāyarā pannattā taṁ jahā — ēgindiyā jāva pañcidiyā.</p>
	    <p>pañcavihā bāyaratēukāiyā pannattā taṁ jahā — iṅgālē jālē mummurē accī alātē, pañcavidhā bādaravukāiyā pannattā taṁ jahā — pāīṇavātē paḍīṇavātē dāhiṇavātē udīṇavātē vidisavātē.</p>
	    <p>pañcavidhā acittā vāukaïyā pannattā taṁ jahā — ukkantē dhantē pīliē sarīrāṇugatē saṁmucchimē.</p>
	  </div>
	  <div type="section" n="483">
	    <p>pañca nigganthā pannattā taṁ0- pulāē baüsē kusīlē nigganthē siṇātē, pulāē pañcavihē pannattē taṁ jahā — nāṇapulāē daṁsaṇapulāē carittapulāē liṅgapulāē ahāsuhumapulāē nāmaṁ pañcamē, baüsē pañcavidhē pannattē ṇaṁ jahā — ābhōgabaüsē aṇābhōgabaüsē saṁvuḍabaüsē aṁsavuḍabaüsē ahāsuhumavaüsē nāmaṁ pañcamē, kusīlē pañcavidhē pannattē taṁ jahā — nāṇakusīlē daṁsaṇakusīlē carittakusīlē liṅgakusīlē ahā-suhumakusīlē nāma pañcamē, niyaṇṭhē pañcavihē paṇṇattē taṁ jahā — paḍhamasamayaniyaṇṭhē apaḍhamasamayaniyaṇṭhē carimasamayaniyaṇṭhē acarimasamayaniyaṇṭhē ahāsuhumaniyaṇṭhē nāmaṁ pañcamē, siṇātē pañcavidhē paṇṇattē taṁ jahā — acchavī asabalē akammaṁsē saṁsuddha-nāṇadaṁsaṇadharē arahā jiṇē kēvalī, aparissāī.</p>
	  </div>
	  <div type="section" n="484">
	    <p>kappati nigganthāṇa vā nigganthīṇa vā pañca vatthāiṁ dhārittaē vā pariharettaē vā taṁ jahā — jaṅgiē bhaṅgiē sāṇaē pottiē tiriḍapaṭṭaē nāmaṁ pañcamaē.</p>
	    <p>kappati nigganthāṇa vā nigganthīṇa vā pañca rayaharaṇiṁ dhārittaē vā pariharettaē vā taṁ jahā — uṇṇiē uṭṭiē sāṇaē paccāpicciē muñjāpicciē nāmaṁ pañcamaē.</p>
	  </div>
	  <div type="section" n="485">
	    <p>dhammaṁṇaṁ caramāṇassa pañca nissāṭṭhāṇā pannattā taṁ jahā — chakkāyā gaṇē rāyā gāhāvatī sarīraṁ.</p>
	  </div>
	  <div type="section" n="486">
	    <p>pañca nihiṁ pannattā taṁ0 jahā puttanihī mittanihī sippanihī dhaṇanihī dhaṇṇanihī.</p>
	  </div>
	  <div type="section" n="487">
	    <p>pañcavihē sōē pannattā taṁ0 jahā — puḍhavisōē āusōē tēusōē mantasōē bambhasōē.</p>
	  </div>
	  <div type="section" n="488">
	    <p>pañca ṭhāṇāiṁ chaümatthē savvabhāvēṇaṁ na jāṇati na pāsati taṁ jahā — dhammatthikāyaṁ adhammatthikāyaṁ āgāsatthikāyaṁ jīvaṁ asarīrapaḍibaddhaṁ paramāṇupoggalaṁ, ēyāṇi cēva uppannanāṇadaṁsaṇadharē arahā jiṇē kēvalī savvabhāvēṇaṁ jāṇati pāsati taṁ jahā — dhammatthikāyaṁ jāva paramāṇupoggalaṁ.</p>
	  </div>
	  <div type="section" n="489">
	    <p>adhēlōgē ṇaṁ pañca anuttarā mahatimahālayā mahāṇirayā pannattā taṁ jahā — kālē mahākālē rōrūē mahārōrūē appatiṭṭhāṇē, uḍḍhalōgē ṇaṁ pañca anuttarā mahatimahālayā mahāvimāṇā pannattā taṁ jahā — vijayē vējayantē jayantē aparājitē savvaṭṭhasiddhē.</p>
	  </div>
	  <div type="section" n="490">
	    <p>pañca purisajāyā pannattā taṁ jahā-hirisattē hirimaṇasatē calasattē thirasattē udayaṇasattē.</p>
	  </div>
	  <div type="section" n="491">
	    <p>pañca macchā pannattā taṁ jahā — anusōtacārī paḍisōtacārī antacārī majjhacārī savvacārī ēvāmēva pañca bhikkhāgā pannattā taṁ jahā — anusōtacārī jāva savvacārī.</p>
	  </div>
	  <div type="section" n="492">
	    <p>pañca vaṇīmagā pannattā taṁ jahā — atihivaṇīmagē kivaṇavaṇīmagē māhaṇa vaṇīmagē sāvaṇīmagē samaṇavaṇīmagē.</p>
	  </div>
	  <div type="section" n="493">
	    <p>pañcahiṁ ṭhāṇēhiṁ acēlaē pasatthē bhavati taṁ jahā — appā paḍilēhā, lāghaviē pasatthē, rūvē vēsāsiē, tavē aṇuṇṇātē, viulē indiyaniggahē.</p>
	  </div>
	  <div type="section" n="494">
	    <p>pañca ukkalā pannattā taṁ jahā — daṇḍukkalē rajjukkalē tēṇukkalē dēsukkalē savvukkalē.</p>
	  </div>
	  <div type="section" n="495">
	    <p>pañca samitīō pannattāō taṁ jahā — iriyāsamitī bhāsāsamitī ēsaṇāsamitī āyāṇabhaṇḍa-matta-nikkhēvaṇāsamitī uccāra-pāsavaṇa-khēla-sindhāṇajalla-pāriṭhāvaṇiyā samitī.</p>
	  </div>
	  <div type="section" n="496">
	    <p>pañcavidhā saṁsārasamāvaṇṇagā jīvā pannattā taṁ0- ēgindiyā jāva pañcidiyā.</p>
	    <p>ēgindiyā pañcagatiyā pañcāgatiyā pannattā taṁ jahā — ēgindiē ēgindiēsu uvavajjamāṇē ēgindiēhintō vā jāva pañcidiēhintō vā uvavajjejjā sē cēva ṇaṁ sē ēgindiē ēgindiyattaṁ vippajahamāṇē ēgindiyattāē vā jāva pañcindiyattāē vā gacchejjā bēindiyā pañcagatiyā pañcāgatiyā ēvaṁ cēva ēvaṁ jāva pañcindiyā pañcagatiyā pañcāgatiyā pannattā taṁ jahā — pañcindiē jāva gacchejjā.</p>
	    <p>pañcavidhā savvajīvā pannattā taṁ jahā — kōhakasāī māṇakasāī māyākasāī lōbhakasāī akasāī, ahavā — pañcavidhā savvajīvā pannattā taṁ jahā — nēraïyā tirikkha-jōṇiyā maṇussā dēvā siddhā.</p>
	  </div>
	  <div type="497">
	    <p>jaha bhantē kala-masūra-tila-mugga-māsa-nipphāva-kulattha-ālisandaga-satīṇa-palimanthagāṇaṁ ētēsi ṇaṁ dhannāṇaṁ kuṭṭhāuttāṇaṁ [pallāuttāṇaṁ mañcāuttāṇaṁ mālaüttāṇaṁ ōli-ttāṇaṁ littāṇaṁ lañchiyāṇaṁ muddiyāṇaṁ pihitāṇaṁ] kēvaïyaṁ kālaṁ jōṇī sañciṭṭhati? gōyamā! jahaṇṇēṇaṁ antōmuhuttaṁ ukkōsēṇaṁ pañca saṁvaccharāiṁ, tēṇa paraṁ jōṇī pamilāyati tēṇa paraṁ jōṇī paviddhaṁsati tēṇa paraṁ jōṇī viddhaṁsati tēṇa paraṁ bīē abīē bhavati tēṇa paraṁ jōṇīvocchēdē pannattē.</p>
	  </div>
	  <div type="section" n="498">
	    <p>pañca saṁvaccharā pannattā taṁ jahā — nakkhattasaṁvaccharē jugasaṁvaccharē pamāṇasaṁvaccharē lakkhaṇasaṁvaccharē saṇiñcarasaṁvaccharē, jugasaṁvaraccharē pañcavihē pannattē taṁ jahā — candē candē abhivaḍḍhitē candē abhivaḍḍhitē cēva. pamāṇasaṁvaccharē pañcavihē paṇṇattē taṁ jahā — nakkhattē candē uū ādiccē abhivaḍḍhitē. lakkhaṇasaṁvaccharē pañcavihē paṇṇattē taṁ jahā —</p>
	  </div>
	  <div type="section" n="499">
	    <lg n="499">
	      <l>samagaṁ nakkhattājōgaṁ jōyanti samagaṁ udū pariṇamanti</l>
	      <l>naccuṇhaṁ nātisītō bahūdaō hōti nakkhattō</l>
	    </lg>
	  </div>
	  <div type="section" n="500">
	    <lg n="500">
	      <l>sasisagalapuṇṇamāsīṁ jōēi visamacārinakkhattē</l>
	      <l>kaḍuō bahūdaō vā tamāhu saṁvaccharaṁ candaṁ</l>
	    </lg>
	  </div>
	  <div type="section" n="501">
	    <lg n="501">
	      <l>visamaṁ pavāliṇō pariṇamanti aṇudūsu denti pupphaphalaṁ</l>
	      <l>vāsaṁ na samma vāsati tamāhu saṁvaccharaṁ kammaṁ</l>
	    </lg>
	  </div>
	  <div type="section" n="502">
	    <lg n="502">
	      <l>puḍhavidagāṇaṁ tu rasaṁ pupphaphalāṇaṁ tu dēi ādiccō</l>
	      <l>appēṇavi vāsēṇaṁ sammaṁ nipphajjaē sāsaṁ</l>
	    </lg>
	  </div>
	  <div type="section" n="503">
	    <lg n="503">
	      <l>ādiccatēyatavitā khaṇalavadivasā uū pariṇamanti</l>
	      <l>purinti rēṇu thalayāiṁ tamāhu abhivaḍḍhitaṁ jāṇa</l>
	    </lg>
	  </div>
	  <div type="section" n="504">
	    <p>pañcavidhē jīvassa nijjāṇamaggē pannattē taṁ jahā — pāēhiṁ ūrūhiṁ urēṇaṁ sirēṇaṁ savvaṅgēhi, pāēhiṁ nijjāyamāṇē nirayaṅgāmī bhavati, ūrūhiṁ nijjāyamāṇē tiriyagāmī bhavati, urēṇaṁ nijjāyamāṇē maṇuyagāmī bhavati, sirēṇaṁ nijjāyamāṇē maṇuyagāmī bhavati sirēṇaṁ nijjāyamāṇē dēvagāmī bhavati, savvaṅgēhiṁ nijjāyamāṇē siddhigati-pajjavasāṇē pannattē.</p>
	  </div>
	  <div type="section" n="505">
	    <p>pañcavihē chēyaṇē pannattē taṁ jahā — uppāchēyaṇē viyacchēyaṇē vandhacchēyaṇē paēsacchēyaṇē dōdhāracchēyaṇē, pañcavihē āṇantariē pannattē taṁ jahā — uppāyāṇantariē viyāṇantariē paēsāṇantariē samayāṇantariē sāmaṇṇāṇantariē, pañcavidhē anantaē pannattē taṁ jahā — nāmāṇantaē ṭhavaṇāṇantaē davvāṇantaē gaṇaṇāṇantaē padēsāṇaṁ-taē ahavā — pañcavihē aṇantaē pannattē taṁ jahā — ēgantō'nantaē duhaōnantaē dēsavitthārānantē savvavitthārānantaē sāsayānantaē.</p>
	  </div>
	  <div type="section" n="506">
	    <p>pañcavihē nāṇē pannattē taṁ jahā — ābhinibōhiyanāṇē suyanāṇē ōhināṇē maṇapajjavanāṇē kēvalanāṇē.</p>
	  </div>
	  <div type="section" n="507">
	    <p>pañcavihē nāṇāvaraṇijjē kammē paṇṇattē taṁ jahā — ābhiṇibōhiyanāṇavaraṇijjē suyanāṇāvaraṇijjē ōhināṇavaranijjē maṇapajjavanāṇāvaraṇijjē kēvalanāṇāvaraṇijjē.</p>
	  </div>
	  <div type="section" n="508">
	    <p>pañcavihē sajjhāē pa0 taṁ0- vāyaṇā pucchaṇā pariyaṭṭaṇā aṇuppēhā dhammakahā.</p>
	  </div>
	  <div type="section" n="509">
	    <p>pañcavihē paccakkhāṇē paṇṇattē taṁ jahā — saddahaṇasuddhē vinayasuddhē anubhāsaṇāsuddhē anupālaṇāsuddhē bhāvasuddhē.</p>
	  </div>
	  <div type="section" n="510">
	    <p>pañcavihē paḍikkamaṇē paṇṇattē taṁ jahā — āsavadārapaḍikkamaṇē micchattapaḍikkamaṇē kasāyapaḍikkamaṇē jōgapaḍikkamaṇē bhāvapaḍikkamaṇē.</p>
	  </div>
	  <div type="section" n="511">
	    <p>pañcahiṁ ṭhāṇēhiṁ suttaṁ vāejjā taṁ jahā — saṅgahaṭṭhayāē uvaggahaṇaṭṭhayāē nijjaraṇaṭṭhayāē suttē vā mē pajjavayātē bhavissati suttassa vā avocchittiṇayaṭṭhayāē.</p>
	    <p>pañcahiṁ ṭhāṇēhiṁ suttaṁ sikkhettā taṁ jahā — nāṇaṭṭhāyāē daṁsaṇaṭṭhāyaē carittaṭṭhayāē vuggahavimō-yaṇaṭṭhayāē ahatthē vā bhāvē jāṇissāmītikaṭṭu.</p>
	  </div>
	  <div type="section" n="512">
	    <p>sōhammīsāṇēsu ṇaṁ kappēsu vimāṇā pañcavaṇṇā pa0 taṁ0- kiṇhā jāva sukkillā.</p>
	    <p>sōhammīsāṇēsu ṇaṁ kappēsu vimāṇā pañcajōyaṇasayāiṁ uḍḍhaṁ uccattēṇaṁ pannattā.</p>
	    <p>bambhalōgalantaēsu ṇaṁ kappēsu dēvāṇaṁ bhavadhāraṇijjasarīragā ukkōsēṇaṁ pañcarayaṇī uḍḍhaṁ uccattēṇaṁ pannattā.</p>
	    <p>nēraïyā ṇaṁ pañcavaṇṇē pañcarasē poggalē bandhēṁsu vā bandhanti vā bandhissanti vā taṁ jahā — kiṇhē jāva sukkillē tittē jāva madhurē ēvaṁ jāva vēmāṇiyā.</p>
	  </div>
	  <div type="section" n="513">
	    <p>jambuddīvē dīvē mandarassa pavvayassa dāhiṇēṇaṁ gaṅgaṁ mahānadiṁ pañca mahānadīō samappenti taṁ jahā — jaüṇā saraū āvī kōsī mahī.</p>
	    <p>jambuddīvē dīvē mandarassa pavvayassa dāhiṇē ṇaṁ sindhuṁ mahānadiṁ pañca mahānadīō samappenti taṁ jahā — sataddū vitatthā vibhāsā ērāvatī candabhāgā.</p>
	    <p>jambuddīvē dīvē mandarassapavvayassa uttarē ṇaṁ rattaṁ mahānadiṁ pañca mahānadīō samappenti taṁ0 kiṇhā mahākiṇhā nīlā mahānīlā mahātīrā.</p>
	    <p>jambuddīvē dīvē mandarassa pavvayassa uttarē ṇaṁ rattāṁvatiṁ mahānadiṁ pañca mahānadīō samappenti taṁ.-indā indasēṇā susēṇā vārisēṇā mahābhōgā.</p>
	  </div>
	  <div type="section" n="514">
	    <p>pañca titthagarā kumāravāsamajjhē vāsittā muṇḍā bhavittā agārāō aṇagāriyaṁ pavvaïyā taṁ jahā — vāsupujjē mallī ariṭṭhanēmī pāsē vīrē.</p>
	  </div>
	  <div type="section" n="515">
	    <p>camaracañcāē rāyahāṇīē pañca sabhā pannattā taṁ jahā — sudhammā sabhā uvavātasabhā abhisēyasabhā alaṅkāriyasabhā vavasāyasabhā, ēgamēgē ṇaṁ indaṭṭhāṇē pañca sabhāō pa0 taṁ0 suhammāsabhā uvavātasabhā abhisēyasabhā alaṅkāriyasabhā vavasāyasabhā.</p>
	  </div>
	  <div type="section" n="516">
	    <p>pañcanakkhattā pañcatārā pannattā taṁ jahā — dhaṇiṭṭhā rōhiṇī puṇavvasū hatthō visāhā.</p>
	  </div>
	  <div type="section" n="517">
	    <p>jīvā ṇaṁ pañcaṭṭhāṇanivvattiē poggalē pāvakammattāē ciṇiṁsu vā ciṇanti vā ciṇissanti vā taṁ jahā — ēgindiyanivvattiē jāva pañcindiyanivvattiē ēvaṁ-ciṇa-uvaciṇa-bandha-udīra-vēda taha nijjarā cēva pañcapaēsiyā khandhā anantā pannattā pañcapaēsōgāḍhā poggalā anantā pannattā jāva pañcaguṇalukkhā poggalā anantā pannattā.</p>
	  </div>
	</div><!-- uddēsō 3 !-->
      </div><!-- ṭhāṇaṁ 5 !-->
      <div type="ṭhāṇaṁ" n="6">
	<div type="uddēsō" n="1">
	  <div type="section" n="518">
	    <p>chahiṁ ṭhāṇēhiṁ sampaṇṇē aṇagārē arihati gaṇaṁ dhārittaē taṁ jahā — saḍḍhī purisajātē, saccē purisajātē, mēhāvī purisajātē, bahussutē purisajātē, sattimaṁ, appādhikaraṇē.</p>
	  </div>
	  <div type="section" n="519">
	    <p>chahiṁ ṭhāṇēhiṁ nigganthē nigganthiṁ giṇhamāṇē vā avalambamāṇē vā nāikkamaï taṁ jahā — khittacittaṁ dittacittaṁ jakkhāiṭṭhaṁ ummāyapattaṁ uvasaggapattaṁ sāhikaraṇaṁ.</p>
	  </div>
	  <div type="section" n="520">
	    <p>chahiṁ ṭhāṇēhiṁ nigganthā nigganthīō ya sāhammiyaṁ kālagataṁ samāyaramāṇā nāikkamanti taṁ jahā — antōhintō vā bāhiṁ nīṇēmāṇā bāhīhintō vā nibbāhiṁ nīṇēmāṇā, uvēhēmaṇā vā, uvāsamāṇā vā, aṇuṇṇavēmāṇā vā, tusiṇīē vā sampavvayamāṇā.</p>
	  </div>
	  <div type="section" n="521">
	    <p>cha ṭhāṇāiṁ chaümatthē savvabhāvēṇaṁ na jāṇati na pāsati taṁ jahā — dhammatthikāyaṁ adhammatthikāyaṁ āyāsaṁ jīvamasarīrapaḍibaddhaṁ paramāṇupoggalaṁ saddaṁ, ētāṇi cēva uppannanāṇadaṁsaṇadharē arahā jiṇē kēvalī savvabhāvēṇaṁ jāṇati pāsati taṁ jahā — dhammatthikāyaṁ jāva saddaṁ.</p>
	  </div>
	  <div type="section" n="522">
	    <p>chahiṁ ṭhāṇēhiṁ savvajīvāṇaṁ natthi iḍḍhīti vā jutīti vā jasēti vā balēti vā vīriēti vā purisakkāra-parakkamēti vā taṁ jahā — jīvaṁ vā ajīvaṁ karaṇatāē, ajīvaṁ vā jīvaṁ karaṇatāē, ēgasamaē ṇaṁ vā dō bhāsāō bhāsittaē, sayaṁ kaḍaṁ vā kammaṁ vēdēmi vā mā vā vēdēmi, paramāṇupoggalaṁ vā chindittaē vā bhindittaē vā agaṇikāēṇaṁ vā samōdahittaē, bahitā vā lōgantā gamaṇatāē.</p>
	  </div>
	  <div type="section" n="523">
	    <p>chajjīvanikāyā pannattā taṁ jahā — puḍhavikāiyā jāva tasakāiyā.</p>
	  </div>
	  <div type="section" n="524">
	    <p>cha tāraggahā pa0 taṁ.-sukkē buhē bahassatī aṅgāraē saṇiccharē kētū.</p>
	  </div>
	  <div type="section" n="525">
	    <p>chavvihā saṁsārasamāvaṇṇagā jīvā pa0 taṁ0- puḍhavikāiyā jāva tasakāiyā.</p>
	    <p>puḍhavikāiyā chagatiyā chaāgatiyā pa0 taṁ jahā — puḍhavikāiē puḍhavikāiēsu uvavajjamāṇē puḍhavikāiēhintō vā jāva tasakāiēhintō vā uvavajjejjā, sē cēva ṇaṁ sē puḍhavikāiē puḍhavikāiyattaṁ vippajahamāṇē puḍhavikāiyattāē vā jāva tasakāiyattāē vā gacchejjā, āukāiyāvi chagatiyā chaāgatiyā, ēvaṁ cēva jāva tasakāiyā.</p>
	  </div>
	  <div type="section" n="526">
	    <p>chavvihā savvajīvā pannattā taṁ jahā — ābhinibōhiyanāṇī jāva kēvalanāṇī annāṇī, ahavā — chavvihā savvajīvā pannattā taṁ jahā — ēgindiyā jāva pañcindiyā aṇindiyā, ahavā — chavvihā savvajīvā pannattā taṁ jahā — ōrāliyasarīrī vēuvviyasarīrī āhāragasarīrī tēagasarīrī kammagasarīrī asarīrī.</p>
	  </div>
	  <div type="section" n="527">
	    <p>chavvihā taṇavaṇassatikāiyā pannattā taṁ jahā — aggabīyā mūlabīyā pōrabīyā khandhabīyā bīyarūhā saṁmucchimā.</p>
	  </div>
	  <div type="section" n="528">
	    <p>chaṭṭhāṇāiṁ savvajīvāṇaṁ nō sulabhāiṁ bhavanti taṁ jahā — māṇussaē bhavē, āriē khettē jammaṁ, sukulē paccāyātī, kēvalīpannattassa dhammassa savaṇatā, sutassa vā saddahaṇatā, saddahitassa vā pattitassa vā rōitassa vā sammaṁ kāēṇaṁ phāsaṇatā.</p>
	  </div>
	  <div type="section" n="529">
	    <p>cha indiyatthā pa0 taṁ0- sōindiyatthē jāva phāsindiyatthē nōindiyatthē.</p>
	  </div>
	  <div type="section" n="530">
	    <p>chavvihē saṁvarē pa0 taṁ0- sōtindiyasaṁvarē jāva phāsindiyasaṁvarē nōindiyasaṁvarē, chavvihē asaṁvarē pa0 taṁ0- sōtindiyaasaṁvarē jāva phāsindiyaasaṁvarē nōindiyaasaṁvarē.</p>
	  </div>
	  <div type="section" n="531">
	    <p>chavvihē sātē pannattē taṁ jahā — sōtindiyasātē jāva nōindiyasātē.</p>
	    <p>chavvihē asātē paṇṇattē taṁ jahā — sōtindiyaasātē jāva nōindiyaasātē.</p>
	  </div>
	  <div type="section" n="532">
	    <p>chavvihē pāyacchittē paṇṇattē taṁ jahā — ālōyaṇārihē paḍikkamaṇārihē tadubhayārihē vivēgārihē viussaggārihē tavārihē.</p>
	  </div>
	  <div type="section" n="533">
	    <p>chavvihā maṇussā pannattā taṁ jahā — jambūdīvagā ghāyaïsaṇḍadīvapuratthimaddhagā ghāyaï-saṇḍadīva paccatthimaddhagā pukkaravaradīvaḍḍhapuratthimaddhagā pukkharavaradīvaḍḍhapaccatthimaddhagā antaradīvagā ahavā chavvihā maṇussā pa0- saṁmucchimamaṇussā kammabhūmagā akammabhūmagā antaradīvagā gabbhavakkanti-amaṇussā kammabhūmagā akammabhūmagā antaradīvagā.</p>
	  </div>
	  <div type="section" n="534">
	    <p>chavvihā iḍḍhimantā maṇussā pannattā taṁ jahā — arahantā cakkavaṭṭī baladēvā vāsu- dēvā cāraṇā vijjāharā, chavvihā aṇiḍḍhimantā maṇussā pannattā taṁ jahā — hēmavatagā hēraṇṇavatagā harivāsagā rammagavāsagā kuruvāsiṇō antaradīvagā.</p>
	  </div>
	  <div type="section" n="535">
	    <p>chavvihā ōsappiṇī pannattā taṁ jahā — susama-susamā susamā susama-dūsamā dūsama-susamā dūsamā dūsama-dūsamā; chavvihā ussappiṇī pannattā taṁ0- dussama-dussamā jāva susama-susamā.</p>
	  </div>
	  <div type="section" n="536">
	    <p>jambuddīvē dīvē bharahēravaēsu vāsēsu tītāē ussappiṇīē susama-susamāē samāē maṇuyā cha dhaṇusahassāiṁ uḍḍhamuccattēṇaṁ hutthā, chacca addhapaliōvamāiṁ paramāuṁ pālayitthā.</p>
	    <p>jambuddīvē dīvē bharahēravaēsu vāsēsu imīsē ōsappiṇīē susama-susamāē samāē ēvaṁ cēva. jambuddīvē dīvē bharahēravaēsu vāsēsu āgamēssāē ussappiṇīē susama-susamāē samāē, ēvaṁ cēva jāva chacca addhapaliōvamāiṁ paramāuṁ pālaïssanti.</p>
	    <p>jambuddīvē dīvē dēvakuru-uttarakurukurāsu maṇusā cha dhaṇussahassāiṁ uḍḍhaṁ uccattēṇaṁ pannattā, chacca addhapaliōvamāiṁ paramāṇuṁ pālētiṁ; ēvaṁ dhāyaïsaṇḍadīvapurattimaddhē cattari ālāvagā jāva pukkharavaradīvaḍḍha-paccatthimaddhē cattāri ālavagā.</p>
	  </div>
	  <div type="section" n="537">
	    <p>chavvihē saṅghayaṇē pa0 taṁ0- vaïrōsabhanārāyasaṅghayaṇē usabhanārāyasaṅghayaṇē nārāyasaṅghayaṇē addhanārāyasaṅghayaṇē khīliyāsaṅghayaṇē chēvaṭṭasaṅghayaṇē.</p>
	  </div>
	  <div type="section" n="538">
	    <p>chavvihē saṇṭhāṇē pa0 taṁ0- samacaüraṁsē naggōhaparimaṇḍalē sāī khujjē vāmaṇē huṇḍē.</p>
	  </div>
	  <div type="section" n="539">
	    <p>chaṭṭhāṇā aṇattavaō ahitāē asubhāē akhamāē anīsēsāē anānugāmiyattā bhavanti, taṁ jahā — pariyāē pariyālē sutē tavē lābhē pūyāsakkārē, chaṭṭhāṇā attavattō hitāē [subhāē khamāē nīsēsāē] āṇugāmiyattāē bhavanti taṁ jahā — pariyāē pariyālē [sutē tavē lābhē] pūyāsakkārē.</p>
	  </div>
	  <div type="section" n="540">
	    <p>chavvihā jāi-āriyā maṇussā pannattā taṁ jahā —</p>
	  </div>
	  <div type="section" n="541">
	    <lg n="541">
	      <l>ambaṭṭhā ya kalandā ya vēdēhā vēdigādiyā</l>
	      <l>haritā cuñcuṇā cēva chappētā ibbhajātiō</l>
	    </lg>
	  </div>
	  <div type="section" n="542">
	    <p>chavvihā kulāriyā maṇussā pa0 taṁ0- uggā bhōgā rāiṇṇā ikkhāgā nātā kōravvā.</p>
	  </div>
	  <div type="section" n="543">
	    <p>chavvihā lōgaṭṭhitī pannattā taṁ jahā — āgāsapatiṭṭhitē vāē vātapatiṭṭhitē udahī udadhipatiṭṭhitā puḍhavī puḍhavipatiṭṭhitā tasā thāvarā pāṇā, ajīvā jīvapatiṭṭhitā, jīvā kammapatiṭṭhitā.</p>
	  </div>
	  <div type="section" n="544">
	    <p>chaddisāō pannattāō taṁ jahā — pāīṇā paḍīṇā dāhiṇā udīṇā uḍḍhā adhā, chahiṁ disāhiṁ jīvāṇaṁ gatī pavattati, taṁ jahā — pāīṇāē jāva adhāē; ēvaṁ āgaī, vakkantī, āhārē, vuḍḍhī, nivuḍḍhī, viguvvaṇā, gatipariyāē, samugghātē, kālasañjōgē, daṁsaṇābhigamē, nāṇābhigamē, jīvābhigamē, ajīvābhigamē, ēvaṁ pañcidiyatirikkhajōṇiyāṇavi maṇussāṇavi.</p>
	  </div>
	  <div type="section" n="545">
	    <p>chahiṁ ṭhāṇēhiṁ samaṇē nigganthē āhāramāhārēmāṇē nātikkamati taṁ..</p>
	  </div>
	  <div type="section" n="546">
	    <lg n="546">
	      <l>vēyaṇa-vēyāvaccē īriyaṭṭhāē ya sañjamaṭṭhāē</l>
	      <l>taha pāmavattiyāē chaṭṭhaṁ puṇa dhammacintāē</l>
	    </lg>
	  </div>
	  <div type="section" n="547">
	    <p>chahiṁ ṭhāṇēhiṁ samaṇē nigganthē āhāraṁ vocchindamāṇē nātikkamati taṁ0-.</p>
	  </div>
	  <div type="section" n="548">
	    <lg n="548">
	      <l>ātaṅkē uvasaggē titikkhaṇē bambhacēraguttīē</l>
	      <l>pāṇidayā- tavahēuṁ sarīravucchēyaṇaṭṭhāē</l>
	    </lg>
	  </div>
	  <div type="section" n="549">
	    <p>chahiṁ ṭhāṇēhiṁ āyā ummāyaṁ pāuṇejjā, taṁ jahā — arahantāṇaṁ avaṇṇaṁ vadamāṇē arahantapannattassa dhammassa avaṇṇaṁ vadamāṇē, āyariya-uvajjhāyāṇaṁ avaṇṇaṁ vadamāṇē, cāuvvaṇṇassa sandhassa avaṇṇaṁ vadamāṇē, jakkhāvēsēṇaṁ cēva, mōhaṇijjassa cēva kammassa udaēṇaṁ.</p>
	  </div>
	  <div type="section" n="550">
	    <p>chavvihē pamāē paṇṇattē taṁ jahā — majjapamāē niddapamāē visayapamāē kasāyapamāē jūtapamāē paḍilēhaṇāpamāē.</p>
	  </div>
	  <div type="section" n="551">
	    <p>chavvihā pamāyapaḍilēhaṇā pannattā taṁ jahā-</p>
	  </div>
	  <div type="section" n="552">
	    <lg n="552">
	      <l>ārabhaḍā saṁmaddā vajjēyavvā ya mōsalī tatiyā</l>
	      <l>papphōḍaṇā caütthī vakkhittā vēiyā chaṭṭhī</l>
	    </lg>
	  </div>
	  <div type="section" n="553">
	    <p>chavvihā appamāyapaḍilēhaṇā pannattā taṁ jahā —</p>
	  </div>
	  <div type="section" n="554">
	    <lg n="554">
	      <l>anaccāvitaṁ avalitaṁ aṇāṇubandhi amōsaliṁ cēva</l>
	      <l>chappurimā nava khōḍā pāṇīpāṇavisōhaṇī</l>
	    </lg>
	  </div>
	  <div type="section" n="555">
	    <p>cha lēsāō pannattāō taṁ jahā — kaṇhalēsā [nīlalēsā kāulēsā tēulēsā pamhalēsā] sukkalēsā pañcindiyatirikkhajōṇiyāṇaṁ cha lēsāō pannattāō taṁ jahā — kaṇhalēsā jāva sukkalēsā ēvaṁ maṇussa-dēvāṇa vi.</p>
	  </div>
	  <div type="section" n="556">
	    <p>sakkassa ṇaṁ dēvindassa dēvaraṇṇō sōmassa mahāraṇṇō cha aggamahisīō pannattāō sakkassa ṇaṁ dēvindassa dēvaraṇṇō jammassa mahāraṇṇō cha aggamahisīō pa..</p>
	  </div>
	  <div type="section" n="557">
	    <p>īsāṇassa ṇaṁ dēvindassa dēvaraṇṇō majjhimaparisāē dēvāṇaṁ cha paliōvamāiṁ ṭhitī pannattā.</p>
	  </div>
	  <div type="section" n="558">
	    <p>cha disākumārimahattariyāō pa0 taṁ0- rūvā rūvaṁsā surūvā rūvavatī rūvakantā rūvappabhā.</p>
	    <p>cha vijjukumārimahattariyāō pannattāō taṁ jahā — alā sakkā satērā sōtā-maṇī indā dhaṇavijjuyā.</p>
	  </div>
	  <div type="section" n="559">
	    <p>gharaṇassaṁ ṇaṁ nāgakumārindassa nāgakumāraraṇṇō cha aggamahisīō pannattāō taṁ jahā — alā sakkā satērā sōtāmaṇī indā dhaṇavijjuyā.</p>
	    <p>bhūtāṇandassa ṇaṁ nāgakumārindassa nāgakumāraraṇṇō cha aggamahisīō pannattāō taṁ jahā — rūvā rūvaṁsā surūvā rūvavatī rūvakantā rūvappabhā.</p>
	    <p>jahā dharaṇassa tahā savvēsiṁ dāhiṇillāṇaṁ jāva ghōsassa jahā bhūtāṇandassa tahā savvēsiṁ uttarillāṇaṁ jāva mahādhōsassa.</p>
	  </div>
	  <div type="section" n="560">
	    <p>gharaṇassa ṇaṁ nāgakumārindassa nāgakumāraraṇṇō chassāmāṇiyasāhassīō paṇṇattāō ēvaṁ bhūtāṇandassavi jāva mahādhōsassa.</p>
	  </div>
	  <div type="section" n="561">
	    <p>chavvihā ōgahamatī pa0 taṁ0 jahā — khippamōgiṇhati bahumōgiṇhati bahuvidhamōgiṇhati dhuvamōgiṇhati anissiyamōgiṇhati asandiddhamōgiṇhati.</p>
	    <p>chavvihā īhāmatī pannattā taṁ jahā — khippamīhati bahumīhati jāva aṁsadiddhamīhati.</p>
	    <p>chavvidhā avāyamatī pannattā taṁ jahā — khippamavēti jāva asandiddhamavēti.</p>
	    <p>chavvihā dhāraṇāmatī pannattā taṁ jahā — bahuṁ dharēti bahuviha dharēti pōrāṇaṁ dharēti duddharaṁ dharēti anissataṁ dharēti asandiddhaṁ dharēti.</p>
	  </div>
	  <div type="section" n="562">
	    <p>chavvihē bāhiraē tavē paṇṇattē taṁ jahā — aṇasaṇaṁ ōmōdariyā bhikkhāyariyā rasapari-ccāē kāyakilēsō paḍisaṁlīṇatā.</p>
	    <p>chavvihē abbhantariē tavē pannattā taṁ jahā — pāyacchittaṁ viṇaō vēyāvaccaṁ sajjhāō jhāṇaṁ viussaggō.</p>
	  </div>
	  <div type="section" n="563">
	    <p>chavvihē vivādē paṇṇattē taṁ jahā — ōsakkaïttā ussakkaïttā aṇulōmaïttā paḍi-lōmaïttā bhaïttā bhēlaïttā.</p>
	  </div>
	  <div type="section" n="564">
	    <p>chavvihā khuḍḍā pāṇā pannattā taṁ jahā — bēindiyā tēindiyā caürindiyā saṁmucchimapañcidiyatirikkhajōṇiyā tēukāiyā vāukāiyā.</p>
	  </div>
	  <div type="section" n="565">
	    <p>chavvihā gōyaracariyā pannattā taṁ jahā — pēḍā addhapēḍā gōmuttiyā pataṅgavīhiyā sambukkāvaṭṭā gantumpaccāgatā.</p>
	  </div>
	  <div type="section" n="566">
	    <p>jambuddīvē dīvē mandarassa pavvayassa dāhiṇēṇaṁ īmīsē rayaṇappabhāē puḍhavīē cha avakkantamahānirayā pannattā taṁ jahā — lōlē lōluē uddaḍḍhē nidaḍḍē jaraē pajjaraē.</p>
	    <p>caütthīē ṇaṁ paṅkappabhāē puḍhavīē cha avakkantamahānirayā pannattā taṁ jahā — ārē vārē mārē rōrē rōrūva khāḍakhaḍē.</p>
	  </div>
	  <div type="section" n="567">
	    <p>bambhalōgē ṇaṁ kappē cha vimāṇa-patthaḍā pannattā taṁ jahā — araē viraē nīraē nimmalē vitimirē visuddhē.</p>
	  </div>
	  <div type="section" n="568">
	    <p>candassa ṇaṁ jōtiṁsindassa jōtisaraṇṇō cha nakkhattā puvvambhāgā samakhettā tīsatimuhuttā pannattā taṁ jahā — puvvābhaddavayā kattiyā mahā puvvaphagguṇī mūlō puvvāsāḍhā.</p>
	    <p>candassa ṇaṁ jōtisindassa jōtisaraṇṇō cha nakkhattā nattambhāgā avaḍḍhakkhettā pannarasamuhuttā pannattā taṁ jahā — sayabhisayā bharaṇī bhaddā assēsā sātī jeṭṭhā.</p>
	    <p>candassa ṇaṁ jōisindassa jōti- saraṇṇō cha nakkhattā ubhayabhāgā divaḍḍhakhettā paṇayālīsamuhuttā pannattā taṁ jahā — rōhiṇī punavvasū uttarāphagguṇī visāhā uttarāsāḍhā uttarābhaddavayā.</p>
	  </div>
	  <div type="section" n="569">
	    <p>abhicandē ṇaṁ kulakarē cha ghaṇusayāiṁ uḍḍhaṁ uccattēṇaṁ hutthā.</p>
	  </div>
	  <div type="section" n="570">
	    <p>bharahē ṇaṁ rāyā cāurantacakkavaṭṭī cha puvvasatasahassāiṁ mahārāyā hutthā.</p>
	  </div>
	  <div type="section" n="571">
	    <p>pāsassa ṇaṁ arahaō purisādāṇiyassa cha satā vādīṇaṁ sadēvamaṇuyāsurāē parisāē aparājiyāṇaṁ sampayā hotthā.</p>
	    <p>vāsupujjē ṇaṁ arahā chahiṁ purisasatēhiṁ saddhiṁ muṇḍē jāva aṇagāriyaṁ pavvaïē.</p>
	    <p>candappabhē ṇaṁ arahā chammāsē chaümatthē hutthā.</p>
	  </div>
	  <div type="section" n="572">
	    <p>tēindiyā ṇaṁ jīvā asamārabhamāṇassa chavvihē sañjamē kajjati taṁ jahā — dhāṇāmātō sokkhātō avavarōvettā bhavati ghāṇāmaēṇaṁ dukkhēṇaṁ asañjōettā bhavati, jibbhāmātō sokkhātō avavarōvettā bhavati ēvaṁ cēva phāsāmātōvi.</p>
	    <p>tēindiyā ṇaṁ jīvā samārabhamāṇassa chavvihē asañjamē kajjati taṁ jahā — ghāṇāmātō sokkhātō vavarōvettā bhavati, ghāṇāmaēṇaṁ dukkhēṇaṁ sañjōgettā bhavati jāva phāsāmaēṇaṁ dukkhēṇaṁ sañjōgettā bhavati.</p>
	  </div>
	  <div type="section" n="573">
	    <p>jambuddīvē dīvē cha akammabhūmīō pannattāō taṁ jahā — hēmavatē hēraṇṇavatē harivassē rammagavāsē dēvakurā uttarakurā.</p>
	    <p>jambuddīvē dīvē chavvāsā pa0 taṁ0 jahā — bharahē ēravatē hēmavatē hēraṇṇavaē harivāsē rammagavāsē.</p>
	    <p>jambuddīvē dīvē cha vāsaharapavvattā pannattā taṁ jahā — cullahimavantē mahāhimavantē nisaḍhē nīlavantē rūppī siharī.</p>
	    <p>jambuddīvē dīvē mandarassa pavvayassa dāhiṇē ṇaṁ cha kūḍā pannattā taṁ jahā — cullahimavantakūḍē vēsamaṇakūḍē mahāhimavantakūḍē vēruliyakūḍē nisaḍhakūḍē rūyagakūḍē, jambuddīvē dīvē mandarassa pavvayassa uttarēṇaṁ cha kūḍā pannattā taṁ jahā — nīlavantakūḍē uvadaṁsaṇakūḍa rūppikūḍē maṇikacaṇakūḍē siharikūḍē tigicchakūḍē.</p>
	    <p>jambuddīvē dīvē cha mahaddahā pannattā taṁ jahā — paümaddahē mahāpaümaddahē tigiñchiddahē kēsariddahē mahāpoṇḍarīyaddahē puṇḍarīyaddahē, tattha ṇaṁ cha dēvayāō mahiḍḍhiyāō jāva paliōmaṭṭhitiyāō parivasanti taṁ jahā — sirī hirī dhitī kitti buddhī lacchī.</p>
	    <p>jambuddīvē dīvē mandarassa pavvayassa dāhiṇē ṇaṁ cha mahānadīō pannattāō taṁ jahā — gaṅgā sindhū rōhiyā rōhitaṁsā harī harikantā, jambuddīvē dīvē mandarassa pavvayassa uttarē ṇaṁ cha mahānadīō panttāō taṁ jahā — narakantā nārikantā suvaṇṇakūlā rūppakūlā rattā rattavatī.</p>
	    <p>jambuddīvē dīvē mandarassa pavvayassa puratthimē ṇaṁ sītāē mahānadī ubhayakūlē cha antaranadīō pannattāō taṁ jahā — gāhāvatī dahavatī paṅkavatī tattayalā mattayalā ummattayalā, jambuddīvē dīvē mandarassa pavvayassa paccatthimē ṇaṁ sītōdāē mahānadīē ubhayakūlē cha antaranadīō pannattāō taṁ jahā — khīrōdā sīhasōtā antōvāhiṇī ummimāliṇī phēṇamāliṇī gambhīramāliṇī.</p>
	    <p>ghāyaïsaṇḍadīvapuratthimaddhē ṇaṁ cha akammabhūmīō pannattāō taṁ jahā — hēmavaē0 ēvaṁ jahā jambuddīvē dīvē jāva antaranadīō jāva pukkharavaradīvaddhapaccatthimaddhē bhāṇitavvaṁ.</p>
	  </div>
	  <div type="section" n="574">
	    <p>cha udū pannattā taṁ jahā — pāusē varisārattē saraē hēmantē vasantē gimhē.</p>
	  </div>
	  <div type="section" n="575">
	    <p>cha ōmarattā pannattā taṁ jahā — tatiē pavvē sattamē pavvē ekkārasamē pavvē paṇṇarasamē pavvē ēgūṇavīsaïmē pavvē tēvīsaïmē pavvē.</p>
	    <p>cha atirattā pannattā taṁ jahā — caütthē pavvē aṭṭhamē pavvē duvālasamē pavvē sōlasamē pavvē vīsaïmē pavvē caüvīsaïmē pavvē.</p>
	  </div>
	  <div type="section" n="576">
	    <p>ābhinibōhiyanāṇassa ṇaṁ chavvihē atthoggahē paṇṇattē taṁ jahā — sōindiyatthoggahē cakkhindiyattoggahē dhāṇindiyatthoggahē jibbhindiyatthoggahē phāsindiyatthoggahē nōindiyatthoggahē.</p>
	  </div>
	  <div type="section" n="577">
	    <p>chavvihē ōhināṇē paṇṇattē taṁ jahā — āṇugāmiē aṇāṇugāmiē vaḍḍhamāṇaē hīyamāṇaē paḍivātī apaḍivātī.</p>
	  </div>
	  <div type="section" n="578">
	    <p>nō kappaï nigganthāṇa vā nigganthīṇa vā imāiṁ cha avayaṇāiṁ vadittaē taṁ jahā — aliyavayaṇē hāliyavayaṇē khiṁsitavayaṇē pharusavayaṇē gāratthiyavayaṇē viusavitaṁ vā puṇō udīrittaē.</p>
	  </div>
	  <div type="section" n="579">
	    <p>cha kappassa patthārā pannattā taṁ jahā — pāṇātivāyassa vayaṁ vayamāṇē, musāvāyassa vāyaṁ vayamāṇē, adinnādāṇassa vāyaṁ vayamāṇē, avirativāyaṁ vayamāṇē, apurisavāyaṁ vayamāṇē, dāsavāyaṁ vayamāṇē iccētē cha kappassa patthārē patthārettā sammamapaḍipūrēmāṇē taṭṭhāṇapattē.</p>
	  </div>
	  <div type="section" n="580">
	    <p>cha kappassa palimanthū pannattā taṁ jahā — kōkuitē sañjamassa palimanthū, mōhariē saccavayaṇassa palimanthū, cakkhulōluē īriyāvahiyāē palimanthū, tintiṇiē ēsaṇāgōyarassa palimanthū, icchālōbhitē mottimaggassa palimanthū, bhijjānidāṇakaraṇē mokkhamaggassa palimanthū, savvattha bhagavatā anidāṇatā pasatthā.</p>
	  </div>
	  <div type="section" n="581">
	    <p>chavvihā kappaṭṭhitī pa0 taṁ0 -sāmāiyakappaṭṭhitī chēōvaṭṭhāvaṇiyakappaṭṭhitī nivvisamāṇakappaṭṭhitī nivviṭṭhakappaṭṭitī jiṇakappaṭṭhitī thērakappaṭṭhitī.</p>
	  </div>
	  <div type="section" n="582">
	    <p>samaṇē bhagavaṁ mahāvīrē chaṭṭhēṇaṁ bhattēṇaṁ apāṇaēṇaṁ muṇḍē jāva pavvaïē.</p>
	    <p>samaṇassa ṇaṁ bhagavaō mahāvīrassa chaṭṭhēṇaṁ bhattēṇaṁ apāṇaēṇaṁ anantē anuttarē jāva samuppaṇṇē.</p>
	    <p>samaṇē bhagavaṁ mahāvīrē chaṭṭhēṇaṁ bhattēṇaṁ apāṇaēṇaṁ siddhē jāva savvadukkhappahīṇē.</p>
	  </div>
	  <div type="section" n="583">
	    <p>saṇaṅkumāra-māhindēsu ṇaṁ kappēsu vimāṇā cha jōyaṇasayāiṁ uḍḍhaṁuccattēṇaṁ paṇṇattā saṇaṅkumāra-māhindēsu ṇaṁ kappēsu dēvāṇaṁ jōyaṇasayāiṁ uḍḍhaṁuccattēṇaṁ pannattā.</p>
	    <p>saṇaṅkumāramāhindēsu ṇaṁ kappēsu dēvāṇaṁ bhavadhāraṇijjagā sarīragā ukkōsēṇaṁ cha rayaṇīō uḍḍhaṁ uccattēṇaṁ pannattā.</p>
	  </div>
	  <div type="section" n="584">
	    <p>chavvihē bhōyaṇapariṇāmē paṇṇattē taṁ jahā — maṇuṇṇē rasiē pīṇaṇijjē dīvaṇijjē mayaṇijjē dappaṇijjē.</p>
	    <p>chavvihē visapariṇāmē paṇṇattē taṁ jahā — ḍakkē bhuttē nivatitē maṁsāṇusārī sōṇitāṇusārī aṭṭhimiñjāṇusārī.</p>
	  </div>
	  <div type="section" n="585">
	    <p>chavvihē paṭṭhē pannattā taṁ jahā saṁsayapaṭṭhē vuggahapaṭṭhē aṇujōgī aṇulōmē tahanāṇē atahanāṇē.</p>
	  </div>
	  <div type="section" n="586">
	    <p>camaracañcā ṇaṁ rāyahāṇī ukkōsēṇaṁ chammāsā virahiyā uvavātēṇaṁ.</p>
	    <p>ēgamēgē ṇaṁ inda-ṭṭhāṇē ukkōsēṇaṁ chammāsē virahitē uvavātēṇaṁ.</p>
	    <p>adhēsattamā ṇaṁ puḍhavī ukkōsēṇaṁ chammāsā virahitā uvavātēṇaṁ siddhagatī ṇaṁ ukkōsēṇaṁ chammāsā virahitā uvavātēṇaṁ.</p>
	  </div>
	  <div type="section" n="587">
	    <p>chavvidhē āuyabandhē paṇṇattē taṁ jahā — jātināmanidhattāuē gatināmanidhattāuē ṭhitināmanidhattāuē ōgāhaṇānāmanidhattāuē paēsanāmanidhattāuē aṇubhāganāmanihattāuē.</p>
	    <p>nēraïyāṇaṁ chavvihē āuyabandhē paṇṇattē taṁ jahā — jātināmanihattāuē jāva aṇubhāganāma-nihattāuē ēvaṁ jāva vēmāṇiyāṇaṁ.</p>
	    <p>nēraïyā niyamā chammāsāvasētāuyā parabhaviyāuṁyaṁ pagarenti, ēvaṁ asurakumārāvi jāva thaṇiyakumārā, asaṅkhejjavāsāuyā saṇṇipañcidiyatirikkhajōṇiyā niyamaṁ chammāsāvasēsāuyā parabhaviyāuyaṁ pagarenti, asaṅkhejjavāsāuyā sannimaṇussā niyamaṁ chammasāvasēsāuyā parabhaviyāuyaṁ pagarenti vāṇamantarā, jōtisavāsiyā vēmāṇiyā jahā nēraïyā.</p>
	  </div>
	  <div type="section" n="588">
	    <p>chavvihē bhāvē paṇṇattē taṁ jahā — ōdaïē uvasamiē khaïē khaōvasamiē pāriṇāmiē saṇṇivātiē.</p>
	  </div>
	  <div type="section" n="589">
	    <p>chavvihē paḍikkamaṇē paṇṇattē taṁ jahā — uccārapaḍikkamaṇē pāsavaṇapaḍikkamaṇē itta-riē āvakahiē jaṅkiñcimicchā sōmaṇantiē.</p>
	  </div>
	  <div type="section" n="590">
	    <p>kattiyānakkhattē chattārē paṇṇattē, asilēsānakkhattē chattārē pannattē.</p>
	  </div>
	  <div type="section" n="591">
	    <p>jīvā ṇaṁ chaṭṭhāṇanivvattiē poggalē pāvakammattāē ciṇiṁsu vā ciṇanti vā ciṇissanti vā taṁ jahā — puḍhavikāiyanivvattiē jāva tasakāyanivvattiē, ēvaṁ-ciṇa-uvaciṇa-bandha-udīra-vēya taha nijjarā cēva.</p>
	    <p>chappaēsiyā ṇaṁ khandhā anantā pannattā, chappaēsōgāḍhā poggalā anantā pannattā, chasamayaṭṭhitīyā poggalā anantā pannattā, chaguṇakālagā poggalā jāva chaguṇalukkhā poggalā anantā pannattā.</p>
	  </div>
        </div><!-- uddēsō 1 !-->
      </div><!-- ṭhāṇaṁ 6 !-->
      <div type="ṭhāṇaṁ" n="7">
	<div type="uddēsō" n="1">
	  <div type="section" n="592">
	    <p>sattavihē gaṇāvakkamaṇē paṇṇattē taṁ jahā — savvadhammā rōēmi, ēgaïyā rōēmi ēgaïyā rōēmi ēgaïyā nō rōēmi, savvadhammā vitigicchāmi, ēgaïyā vitigicchāmi ēgaïyā nō vitigicchāmi, savvadhammā juhunāmi, ēgaïyā juhunāmi ēgaïyā nō juhunāmi, icchāmi ṇaṁ bhantē ēgallavihāra-paḍimaṁ uvasampijjattā ṇaṁ viharittaē.</p>
	  </div>
	  <div type="section" n="593">
	    <p>sattavihē vibhaṅganāṇē paṇṇattē taṁ jahā — ēgadisiṁ lōgābhigamē, pañcadisiṁ lōgābhigamē, kiriyāvaraṇē jīvē, mudaggē jīvē, amudaggē jīvē, rūvī jīvē, savvamiṇaṁ jīvā.</p>
	    <p>tattha khalu imē paḍhamē vibhaṅganāṇē-jayā ṇaṁ tahārūvassa samaṇassa vā māhaṇassa vā vibhaṅganāṇē samuppajjati, sē ṇaṁ tēṇaṁ vibhaṅganāṇēṇaṁ samuppaṇṇēṇaṁ pāsati pāīṇaṁ vā paḍiṇaṁ vā dāhiṇaṁ vā udīṇaṁ vā uḍḍhaṁ vā jāva sōhammē kappē, tassa ṇaṁ ēvaṁ bhavati- atthi ṇaṁ mama atisēsē nāṇadaṁsaṇē samuppaṇṇē- ēgadisiṁ lōgābhigamē, santēgaïyā samaṇā vā māhaṇā vā ēvamāhaṁsu- pañcadisiṁ lōgābhigamē, jē tē ēvamāhaṁsu micchaṁ tē ēvamāhaṁsu paḍhamē vibhaṅganāṇē.</p>
	    <p>ahāvarē doccē vibhaṅganāṇē- jayā ṇaṁ tahārūvassa samaṇassa vā māhaṇassa vā vibhaṅganāṇē samuppajjati, sē ṇaṁ tēṇaṁ vibhaṅganāṇēṇaṁ samuppaṇṇēṇaṁ pāsati pāīṇaṁ vā paḍiṇaṁ vā dāhiṇaṁ vā udīṇaṁ vā uḍḍhaṁ vā jāva sōhammē kappē tassa ṇaṁ ēvaṁ bhavati- atthi ṇaṁ mama atisēsē nāṇadaṁsaṇē samuppaṇṇē- pañcadisiṁ lōgābhigamē, santēgaïyā samaṇā vā māhaṇā vā ēvamāhaṁsu- ēgadisiṁ lōgābhigamē, jē tē ēvamāhaṁsu micchaṁ tē ēvamāhaṁsu- doccē vibhaṅganāṇē.</p>
	    <p>ahāvarē taccē vibhaṅganāṇē-jayā ṇaṁ tahārūvassa samaṇassa vā māhaṇassa vā vibhaṅganāṇē samuppajjati, sē ṇaṁ tēṇaṁ vibhaṅganāṇēṇaṁ samuppaṇṇēṇaṁ pāsati pāṇē ativātēmāṇē musaṁ vayamāṇē adinnāmādiyamāṇē mēhuṇaṁ paḍisēvamāṇē pariggahaṁ parigiṇhamāṇē rāibhōyaṇaṁ bhuñjamāṇē pāvaṁ ca ṇaṁ kammaṁ kīramāṇaṁ nō pāsati, tassa ṇaṁ ēvaṁ bhavati- atthi ṇaṁ mama atisēsē nāṇadaṁsaṇē samuppaṇṇē kiriyāvaraṇē jīvē, santēgaïyā samaṇā vā māhaṇā vā ēvamāhaṁsu- nō kiriyāvaraṇē jīvē, jē tē ēvamāhaṁsu micchaṁ tē ēvamāhaṁsu, taccē vibhaṅganāṇē.</p>
	    <p>ahāvarē caütthē vibhaṅganāṇē- jayā ṇaṁ tadhārūvassa samaṇassa vā māhaṇassa vā vibhaṅganāṇē samuppajjati, sē ṇaṁ tēṇaṁ vibhaṅganāṇēṇaṁ samuppaṇṇēṇaṁ dēvāmēva pāsati, bāhirabbhantaraē poggalē apariyāittā puḍhēgattaṁ nāṇattaṁ phusittā phurittā phuṭṭittā vikuvvittā ṇaṁ ciṭṭhittaē, tassa ṇaṁ ēvaṁ bhavati- atthi ṇaṁ mama atisēsē nāṇadaṁsaṇē samuppaṇṇē- mudaggē jīvē, santēgaïyā samaṇā vā māhaṇā vā ēvamāhaṁsu- amudaggē jīvē, jē tē ēvamāhaṁsu micchaṁ tē ēvamāhaṁsu, caütthē vibhaṅganāṇē.</p>
	    <p>ahāvarē pañcamē vibhaṅganāṇē, jadhāṇaṁ tadhārūvassa samaṇassa jāva samuppajjati, sē ṇaṁ tēṇaṁ vibhaṅga-nāṇēṇaṁ samuppannēṇaṁ dēvāmēva pāsati, bāhirabbhantaraē poggalaē apariyādittā puḍhē gattaṁ nāṇattaṁ jāva viuvvittāṇaṁ ciṭṭhittaē tassa ṇaṁ ēvaṁ bhavati- atthi jāva samuppannē amudaggē jīvē, santagatitā samaṇā vā māhaṇā ēvamāhaṁsu- mudaggē jīvē, jē tē ēvamāhaṁsu micchaṁ tē ēvamāhaṁsu, pañcamē vibhaṅganāṇē.</p>
	    <p>ahāvarē chaṭṭhē vibhaṅganāṇē-jayā ṇaṁ tahārūvassa samaṇassa vā māhaṇassa vā vibhaṅganāṇē samuppajjati, sē ṇaṁ tēṇaṁ vibhaṅganāṇēṇaṁ samuppaṇṇēṇaṁ dēvāmēva pāsati, bāhirabbhantaraē poggalē pariyāittā vā apariyāittā vā puḍhēgattaṁ nāṇattaṁ phusittā phurittā phuṭṭittā vikuvvittā ṇaṁ ciṭṭhittaē tassa ṇaṁ ēvaṁ bhavati-atthi ṇaṁ mama atisēsē nāṇadaṁsaṇē samuppaṇṇē-rūvī jīvē, santēgaïyā samaṇā vā māhaṇā vā ēvamāhaṁsu- arūvī jīvē jē tē ēvamāhaṁsu micchaṁ tē ēvamāhaṁsu, chaṭṭhē vibhaṅganāṇē ahāvarē sattamē vibhaṅganāṇē-jayā ṇaṁ tahārūvassa samaṇassa vā māhaṇassa vā vibhaṅganāṇē samu-ppajjati, sē ṇaṁ tēṇaṁ vibhaṅganāṇēṇaṁ samuppaṇṇēṇaṁ pāsaī suhumēṇaṁ vāyukāēṇaṁ phuḍaṁ poggalakāyaṁ ēyantaṁ vēyantaṁ calantaṁ khubbhantaṁ phandantaṁ ghaṭṭantaṁ udīrentaṁ taṁ taṁ bhāvaṁ pariṇamantaṁ, tassa ṇaṁ ēvaṁ bhavati-atthi ṇaṁ mama atisēsē nāṇadaṁsaṇē samuppaṇṇē, savvamiṇaṁ jīvā santēgaïyā samaṇā vā māhaṇā vā ēvamāhaṁsu- jīvā cēva ajīvā cēva jē tē ēvamāhaṁsu micchaṁ tē ēvamāhaṁsu, tassa ṇaṁ imē cattāri jīvanikāyā nō sammēmuvagatā bhavanti, taṁ0 puḍhavīkāiyā āū tēū vāukāiyā iccētēhiṁ caühiṁ jīvanikāēhiṁ micchadaṇḍaṁ pavattēi-sattamē vibhaṅganāṇē.</p>
	  </div>
	  <div type="section" n="594">
	    <p>sattavidhē jōṇisaṅgahē paṇṇattē taṁ jahā — aṇḍajā pōtajā jarāujā rasajā saṁsēyagā saṁmucchimā ubbhigā, aṇḍagā sattagatiyā sattāgatiyā pannattā taṁ jahā — aṇḍagē aṇḍagēsu uvavajjamāṇē aṇḍatēhintō vā pōtajēhintō vā jāva  ubbhigēhintō vā uvvajjejjā seccēva ṇaṁ sē aṇḍaē aṇḍagattaṁ vippajahamāṇē aṇḍagattāē vā pōtagattāē vā jāva ubbhigattāē vā gacchejjā.</p>
	    <p>pōtagā sattagatiyā sattāgatiyā, ēvaṁ cēva sattaṇhavi gatirāgatī bhāṇiyavvā jāva ubbhiyatti.</p>
	  </div>
	  <div type="section" n="595">
	    <p>āyariya-uvajjhāyassa ṇaṁ gaṇaṁsi satta saṅgahaṭhāṇā pannattā taṁ jahā — āyariya-uvajjhāē ṇaṁ gaṇaṁsi āṇaṁ vā dhāraṇaṁ vā sammaṁ paüñjittā bhavati, ēvaṁ jadhā pañcaṭṭhāṇē jāva āyariya-uvajjhāē ṇaṁ gaṇaṁsi āpucchicārī yāvi bhavati nō aṇāpucchiyacārī yāvi bhavati.</p>
	    <p>āyariya-uvajjhāē ṇaṁ gaṇaṁsi aṇuppaṇṇāiṁ uvagaraṇāiṁ sammaṁ uppāittā bhavati, āyariyaüvajjhāē ṇaṁ gaṇaṁsi puvvuppaṇiṁ uvakaraṇāiṁ sammaṁ sārakkhettā saṅgōvittā bhavati nō asammaṁ sārakkhettā saṅgōvittā bhavati.</p>
	    <p>āyariya-uvajjhāyassa ṇaṁ gaṇaṁsi satta asaṅgahaṭṭhāṇā pannattā taṁ jahā — āyariya-uvajjhāē ṇaṁ gaṇaṁsi āṇaṁ vā dhāraṇaṁ vā nō sammaṁ paüñjittā bhavati ēvaṁ jāva uvagaraṇāṇaṁ nō sammaṁ sārakkhettā saṅgōvettā bhavati.</p>
	  </div>
	  <div type="section" n="596">
	    <p>satta piṇḍasaṇāō pannattāō. satta pāṇēsaṇāō pannattāō. satta uggahapaḍimāō pannattāō. sattasattikkayā pannattā. satta mahajjhāyaṇā pannattā.</p>
	    <p>satasattamiyā ṇaṁ bhikkhupaḍimā ēkūṇapannattāē rāindiēhiṁ ēgaṇa ya chaṇṇaüēṇaṁ bhikkhāsatēṇaṁ ahāsuttaṁ jāva ārāhiyā yāvi bhavati.</p>
	  </div>
	  <div type="section" n="597">
	    <p>ahēlōgē ṇaṁ satta puḍhavīō pannattāō, satta ghaṇōdadhīō pannattāō, satta ghaṇavātā pannattā satta taṇuvātā pannattā, satta ōvāsantarā pannattā, ētēsu ṇaṁ sattasu ōvāsantarēsu satta taṇuvāyā païṭṭhiyā ētēsu ṇaṁ sattasu ghaṇavātēsu satta ghaṇōdadhī païṭṭhiyā.</p>
	    <p>ētēsu ṇaṁ sattasu ghaṇōdadhīsu piṇḍalaga-pihula-saṇṭhāṇa-saṇṭhiyāō satta puḍhavīō pannattāō taṁ jahā — paḍhamā jāva sattamā, ētāsi ṇaṁ sattaṇhaṁ puḍhavīṇaṁ satta nāmadhejjā pannattā taṁ jahā — dhammā vaṁsā sēlā añjaṇā riṭṭhā maghā māghavatī.</p>
	    <p>ētāsi ṇaṁ sattaṇhaṁ puḍhavīṇaṁ satta gottā pannattā taṁ jahā — rayaṇappabhā sakkarappabhā vāluappabhā paṅkappabhā dhūmappabhā tamā tamatamā.</p>
	  </div>
	  <div type="section" n="598">
	    <p>sattavihā bāyaravāukāiyā pannattā taṁ jahā — pāīṇavātē paḍīṇavātē dāhiṇavātē udīṇavāḍē uḍḍhavātē ahēvātē vidisivātē.</p>
	  </div>
	  <div type="section" n="599">
	    <p>satta saṇṭhāṇā pa0taṁ0-dīhē rahassē vaṭṭē taṁsē caüraṁsē pihulē parimaṇḍalē.</p>
	  </div>
	  <div type="section" n="600">
	    <p>satta bhayaṭṭhāṇā pannattā taṁ jahā — ihalōgabhaē paralōgabhaē ādāṇabhaē akamhābhaē vēyaṇabhaē maraṇabhaē asilōgabhaē.</p>
	  </div>
	  <div type="section" n="601">
	    <p>sattahiṁ ṭhāṇēhiṁ chaümatthaṁ jāṇejjā, taṁ jahā — pāṇē aïvāettā bhavati musaṁ vaïttā bhavati adinnaṁ ādittā bhavati saddapharisarasarūvagandhē āsādettā bhavati pūyāsakkāraṁ aṇuvūhettā bhavati imaṁ sāvajjanti paṇṇavettā paḍisēvettā bhavati nō jahāvādī tahākārī yāvi bhavati.</p>
	    <p>sattahiṁ ṭhāṇēhiṁ kēvalīṁ jāṇejjā taṁ jahā — nō pāṇē aïvāittā bhavati jāva jahāvādī tahākārī yāvi bhavati.</p>
	  </div>
	  <div type="section" n="602">
	    <p>satta mūlagottā pa0 taṁ0 kāsavā gōtamā vacchā kocchā kōsiā maṇḍavā vāsiṭṭhā.</p>
	    <p>jē kāsavā tē sattavidhā pannattā taṁ jahā — tē kāsavā tē saṇḍillā tē gōlā tē vālā tē muñjaïṇō tē pavvapecchatiṇō tē varisakaṇhā, jē gōtamā tē sattavidhā pannattā taṁ jahā — tē gōtamā tē gaggā tē bhāraddā tē aṅgirasā tē sakkarābhā tē bhakkharābhā tē udattābhā.</p>
	    <p>jē vacchā tē sattavidhā pannattā taṁ jahā — tē vacchā tē aggēyā tē mittēyā tē sāmaliṇō sēlayayā tē aṭṭhisēṇā tē vīyakamhā.</p>
	    <p>jē kocchā tē sattavidhā pannattā taṁ jahā — tē kocchā tē moggalāyaṇā tē piṅgalāyaṇā tē kōḍiṇō bā tē maṇḍaliṇō tē hāritā tē sōmayā, jē kōsiā tē sattavidhā pa0 taṁ0 tē kōsiā tē kaccāyaṇā tē sālaṅkāyaṇā tē gōlikāyaṇā tē pakkhikāyaṇā tē aggiccā tē lōhiccā.</p>
	    <p>jē maṇḍavā tē sattavidhā pannattā taṁ0-tē maṇḍavā tē ariṭṭhā tē saṁmutā tē tēlā tē ēlāvaccā tē kaṇḍillā tē khārāyaṇā.</p>
	    <p>jē vasiṭṭhā tē sattavidhā pannattā taṁ jahā — tē vāsiṭṭhā tē ujāyaṇā tē jārukaṇhā tē vagghāvaccā tē koṇḍiṇṇā tē saṇṇī tē pārāsarā.</p>
	  </div>
	  <div type="section" n="603">
	    <p>satta mūlanayā pa0 taṁ0 nēgamē saṅgahē vavahārē ujjusutē saddē samabhirūḍhē ēvambhūtē.</p>
	  </div>
	  <div type="section" n="604">
	    <p>satta sarā pannattā taṁ jahā.</p>
	  </div>
	  <div type="section" n="605">
	    <lg n="605">
	      <l>sajjē risabhē gandhārē majjhimē pañcamē sarē</l>
	      <l>dhēvatē cēva nēsādē sarā satta viyāhitā</l>
	    </lg>
	  </div>
	  <div type="section" n="606">
	    <p>ēēsiṁ ṇaṁ sattaṇhaṁ sarāṇaṁ satta saraṭṭhāṇā pa0taṁ0 jahā —</p>
	  </div>
	  <div type="section" n="607">
	    <lg n="607">
	      <l>sajjaṁ tu aggajibbhāē urēṇa risabhaṁ saraṁ</l>
	      <l>kaṇṭhuggatēṇa gandhāraṁ majjhajibbhāē majjhimaṁ</l>
	    </lg>
	  </div>
	  <div type="section" n="608">
	    <lg n="608">
	      <l>nāsāē pañcamaṁ būyā dantoṭṭēṇa ya dhēvataṁ</l>
	      <l>muddhāṇēṇa ya nēsādaṁ saraṭṭhāṇā viyāhitā</l>
	    </lg>
	  </div>
	  <div type="section" n="609">
	    <p>satta sarā jīvanissitā pannattā taṁ jahā —</p>
	  </div>
	  <div type="section" n="610">
	    <lg n="610">
	      <l>sajjaṁ ravati mayūrō kukkuḍō risabhaṁ saraṁ</l>
	      <l>haṁsō nadati gandhāraṁ majjhimaṁ tu gavēlagā</l>
	    </lg>
	  </div>
	  <div type="section" n="611">
	    <lg n="611">
	      <l>aha kusumasambhavē kālē kōilā pañcamaṁ saraṁ</l>
	      <l>chaṭṭhaṁ ca sārasā koñcā nēsāyaṁ sattamaṁ gajō</l>
	    </lg>
	  </div>
	  <div type="section" n="612">
	    <p>satta sarā ajīvanissitā pannattā taṁ jahā —</p>
	  </div>
	  <div type="section" n="613">
	    <lg n="613">
	      <l>sajjaṁ ravati muiṅgō gōmuhī risabhaṁ saraṁ</l>
	      <l>saṅkhō nadati gandhāraṁ majjhimaṁ puṇa jhallarī</l>
	    </lg>
	  </div>
	  <div type="section" n="614">
	    <lg n="614">
	      <l>caücalaṇapatiṭṭhāṇā gōhiyā pañcamaṁ saraṁ</l>
	      <l>āḍambarō dhēvatiyaṁ mahābhērī ya sattamaṁ</l>
	    </lg>
	  </div>
	  <div type="section" n="615">
	    <p>ētēsi ṇaṁ sattaṇhaṁ sarāṇaṁ satta saralakkhaṇā pannattā taṁ0-.</p>
	  </div>
	  <div type="section" n="616">
	    <lg n="616">
	      <l>sajjēṇa labhati vittiṁ kataṁ ca na viṇassati</l>
	      <l>gāvō mittā ya puttā ya nārīṇaṁ cēva vallabhō</l>
	    </lg>
	  </div>
	  <div type="section" n="617">
	    <lg n="617">
	      <l>risabhēṇa u ēsajjaṁ, sēṇāvaccaṁ dhaṇāṇi ya</l>
	      <l>vatthagandhamalaṅkāraṁ, itthiō sayaṇāṇi ya</l>
	    </lg>
	  </div>
	  <div type="section" n="618">
	    <lg n="618">
	      <l>gandhārē gītajuttiṇṇā vajjavittī kalāhiyā</l>
	      <l>bhavanti kaïṇō paṇṇā jē aṇṇē satthāpāragā</l>
	    </lg>
	  </div>
	  <div type="section" n="619">
	    <lg n="619">
	      <l>majjhimasarasampaṇṇā bhavanti suhajīviṇō</l>
	      <l>khāyatī piyatī dētī majjhimasaramassitō</l>
	    </lg>
	  </div>
	  <div type="section" n="620">
	    <lg n="620">
	      <l>pañcamasarasampaṇṇā bhavanti puḍhavīpatī</l>
	      <l>sūrā saṅgahakattārō aṇēgagaṇaṁnāyagā</l>
	    </lg>
	  </div>
	  <div type="section" n="621">
	    <lg n="621">
	      <l>rēvatasarasampaṇṇā bhavanti kalahappiyā</l>
	      <l>sāuṇiyā vagguriyā sōyariyā macchabandhā ya</l>
	    </lg>
	  </div>
	  <div type="section" n="622">
	    <lg n="622">
	      <l>caṇḍālā muṭṭhiyā sēyā jē aṇṇē pāvakammiṇō</l>
	      <l>gōdhātagā ya jē cōrā nēsāya saramassitā</l>
	    </lg>
	  </div>
	  <div type="section" n="623">
	    <p>ētēsi ṇaṁ sattaṇhaṁ sarāṇaṁ taō gāmā pannattā taṁ jahā — sajjagāmē majjhimagāmē, gandhāragāmē sajjāgāmassa ṇaṁ satta mucchaṇāō pannattāō taṁ jahā —</p>
	  </div>
	  <div type="section" n="624">
	    <lg n="624">
	      <l>maṅgī kōravvīyā harī ya rayaṇī ya sārakantā ya</l>
	      <l>chaṭṭhī ya sārasī nāma suddha-sajjā ya sattamā</l>
	    </lg>
	  </div>
	  <div type="section" n="625">
	    <p>majjhimagāmassa ṇaṁ satta mucchaṇāō pannattāō taṁ jahā —</p>
	  </div>
	  <div type="section" n="626">
	    <lg n="626">
	      <l>uttaramandā rayaṇī uttarā uttarāyatā</l>
	      <l>assōkantā ya sōvīrā abhirū havati sattamā</l>
	    </lg>
	  </div>
	  <div type="section" n="627">
	    <p>gandhāragāmassa ṇaṁ satta mucchaṇāō pannattāō taṁ0-.</p>
	  </div>
	  <div type="section" n="628">
	    <lg n="628">
	      <l>nandī ya khuddimā pūrimā ya caütthī ya suddhagandhārā</l>
	      <l>uttaragandhārāvi ya pañcamiyā havati mucchā u</l>
	    </lg>
	  </div>
	  <div type="section" n="629">
	    <lg n="629">
	      <l>suṭṭhuttaramāyāmā sā chaṭṭhī niyamasō u nāyavvā</l>
	      <l>aha uttarāyatā kōḍimā ya sā sattamī mucchā</l>
	    </lg>
	  </div>
	  <div type="section" n="630">
	    <lg n="630">
	      <l>satta sarā katō sambhavanti gītassa kā bhavati jōṇī</l>
	      <l>katisamayā ussāyā kati vā gītassa āgārā</l>
	    </lg>
	  </div>
	  <div type="section" n="631">
	    <lg n="631">
	      <l>satta sarā nābhītō bhavanti gītaṁ ca rūṇṇajāṇīyaṁ</l>
	      <l>padasamayā ūsāsā tiṇṇi ya gōyassa āgārā</l>
	    </lg>
	  </div>
	  <div type="section" n="632">
	    <lg n="632">
	      <l>āimiu ārabhantā samuvvahantā ya majjhagāraṁmi</l>
	      <l>avasāṇē ya jhaventā tiṇṇi ya gēyassa āgārā</l>
	    </lg>
	  </div>
	  <div type="section" n="633">
	    <lg n="633">
	      <l>chaddōsē aṭṭhaguṇē tiṇṇi ya vittāiṁ dō ya bhaṇitīō</l>
	      <l>jō nāhiti-sō gāhii susikkhiō raṅgamajjhammi</l>
	    </lg>
	  </div>
	  <div type="section" n="634">
	    <lg n="634">
	      <l>bhītaṁ dūtaṁ rahassaṁ gāyantō mā ya gāhi uttālaṁ</l>
	      <l>kākassaramaṇuṇāsaṁ ca honti gēyassa chaddōsā</l>
	    </lg>
	  </div>
	  <div type="section" n="635">
	    <lg n="635">
	      <l>puṇṇaṁ rattaṁ ca alaṅkiyaṁ ca vattaṁ tahā avidhuṭṭhaṁ</l>
	      <l>madhuraṁ samaṁ sulaliyaṁ aṭṭha guṇā honti gēyassa</l>
	    </lg>
	  </div>
	  <div type="section" n="636">
	    <lg n="636">
	      <l>ura-kaṇṭha-sira-pasatthaṁ ca gijjatē maüya-ribhia-padabaddhaṁ</l>
	      <l>samatālapadukkhēvaṁ sattasarasīharaṁ gēyaṁ</l>
	    </lg>
	  </div>
	  <div type="section" n="637">
	    <lg n="637">
	      <l>niddōsaṁ sāravantaṁ ca hēujuttamalaṅkiyaṁ</l>
	      <l>uvaṇītaṁ sōvayāraṁ ca mitaṁ madhuramēva ya</l>
	    </lg>
	  </div>
	  <div type="section" n="638">
	    <lg n="638">
	      <l>samamaddhasamaṁ cēva savvattha visamaṁ ca jaṁ</l>
	      <l>tiṇṇi vittappayārāiṁ caütthaṁ nōpalabbhatī</l>
	    </lg>
	  </div>
	  <div type="section" n="639">
	    <lg n="639">
	      <l>sakkatā pāgatā cēva doṇṇi ya bhaṇiti āhiyā</l>
	      <l>saramaṇḍalaṁmi gijjantē pasatthā isibhāsitā</l>
	    </lg>
	  </div>
	  <div type="section" n="640">
	    <lg n="640">
	      <l>kēsī gāyati madhuraṁ kēsi gāyati kharaṁ ca rūkkhaṁ ca</l>
	      <l>kēsī gāyati caüraṁ kēsi vilamba duttaṁ kēsī</l>
	    </lg>
	  </div>
	  <div type="section" n="641">
	    <lg n="641">
	      <l>vissaraṁ puṇa kērisī? sāmā gāyaï madhuraṁ kālī gayaï kharaṁ ca</l>
	      <l>rūkkhaṁ ca gōrī gāyi caüraṁ kāṇa vilambaṁ dutaṁ andhā</l>
	    </lg>
	  </div>
	  <div type="section" n="642">
	    <lg n="642">
	      <l>vissaraṁ puṇa piṅgalā tantisamaṁ tālasamaṁ pādasamaṁ layasamaṁ gahasamaṁ ca.</l>
	      <l>nīsasiūsasiyasamaṁ sañcārasamā sarā satta</l>
	    </lg>
	  </div>
	  <div type="section" n="643">
	    <lg n="643">
	      <l>satta sarā taō gāmā mucchaṇā ēkaviṁsatī</l>
	      <l>tāṇā ēgūṇapannāsā samattaṁ saramaṇḍalaṁ</l>
	    </lg>
	  </div>
	  <div type="section" n="644">
	    <p>sattavidhē kāyakilēsē paṇṇattē taṁ jahā — ṭhāṇātiē ukkuḍuyāsaṇiē paḍimaṭhāī vīrasaṇiē nēsajjiē daṇḍāyatiē lagaṇḍasāī.</p>
	  </div>
	  <div type="section" n="645">
	    <p>jambuddīvē dīvē satta vāsā pannattā taṁ jahā — bharahē ēravatē hēmavatē hēramṇavatē harivāsē rammagavāsē mahāvidēhē.</p>
	    <p>jambuddīvē dīvē satta vāsaharapavvatā pannattā taṁ jahā — cullahimavantē mahāhimavantē nisaḍhē nīlavantē rūppī siharī mandarē.</p>
	    <p>jambuddīvē dīvē satta mahānadīō puratthābhimuhīō lavaṇasamuddaṁ samappanti taṁ jahā — gaṅgā rōhitā harī sītā narakantā suvaṇṇakūlā rattā, jambuddīvē dīvē satta mahānadīō paccatthābhimuhīō lavaṇasamuddaṁ samappenti taṁ jahā — sindhū rōhitaṁsā harikantā sītōdā nārikantā rūppakūlā rattāvatī ghāyaïsaṇḍadīvapuratthimaddhē ṇaṁ satta vāsā pannattā taṁ jahā — bharahē jāva mahāvidahē.</p>
	    <p>ghāyaïsaṇḍadīvapuratthimaddhē ṇaṁ satta vāsaharapavvatā pannattā taṁ jahā — cullahimavantē jāva mandarē.</p>
	    <p>ghāyaïsaṇḍadīvapuratthimaddhē ṇaṁ satta mahānadīō puratthābhimuhīō kālōyasamuddaṁ samappenti taṁ jahā — gaṅgā jāva rattā dhāyaïsaṇḍadīvapuratthimaddhē ṇaṁ satta mahānadīō paccatthābhimuhīō lavaṇasamuddaṁ samappenti taṁ jahā — sindhū jāva rattavatī, ghāyaïsaṇḍadīvē paccatthimaddhē ṇaṁ satta vāsā ēvaṁ cēva, navaraṁ- puratthābhimuhīō lavaṇasamuddaṁ samappenti paccatthābhimuhīō kālōdaṁ, sēsaṁ taṁ cēva, pukkharavaradīvaḍḍhapuratthimaddhē ṇaṁ satta vāsā tahēva, navaraṁ- puratthābhimuhīō pukkharōdaṁ samuddaṁ samappenti paccatthābhimuhīō kālōdaṁ samuddaṁ samappenti sēsaṁ taṁ cēva ēvaṁ paccatthimaddhēvi navaraṁ puratthābhimuhīō kālōdaṁ samuddaṁ samappenti paccatthābhimuhīō pukkharōdaṁ samappenti, savvattha vāsā vāsaharapavvatā nadīō ya bhāṇitavvāṇi.</p>
	  </div>
	  <div type="section" n="646">
	    <p>jambuddīvē dīvē bhārahē vāsē tītāē ussappiṇīē satta kulagarā hutthā taṁ jahā-</p>
	  </div>
	  <div type="section" n="647">
	    <lg n="647">
	      <l>mittadāmē sudāmē ya supāsē ya sayampabhē</l>
	      <l>vimaladhōsē sudhōsē ya mahādhōsē ya sattamē</l>
	    </lg>
	  </div>
	  <div type="section" n="648">
	    <p>jambuddīvē bhārahē vāsē imīsē ōsappiṇīē satta kulagarā hutthā.</p>
	  </div>
	  <div type="section" n="649">
	    <lg n="649">
	      <l>paḍhamittha vimalavāhaṇa cakkhuma jasamaṁ caütthamabhicandē</l>
	      <l>tattō ya pasēṇaï puṇa marudēvē cēva nābhī ya</l>
	    </lg>
	  </div>
	  <div type="section" n="650">
	    <p>ēēsi ṇaṁ sattaṇhaṁ kulagarāṇaṁ satta bhāriyāō hutthā taṁ jahā —</p>
	  </div>
	  <div type="section" n="651">
	    <lg n="651">
	      <l>candajasa candakantā surūva paḍirūva cakkhukantā ya</l>
	      <l>sirikantā marudēvī kulakaraïtthīṇa nāmāiṁ</l>
	    </lg>
	  </div>
	  <div type="section" n="652">
	    <p>jambuddīvē dīvē bhārahē vāsē āgamissāē ussappiṇīē satta kulakarā bhavissanti-.</p>
	  </div>
	  <div type="section" n="653">
	    <lg n="653">
	      <l>mittavāhaṇa subhōmē ya suppabhē ya sayampabhē</l>
	      <l>dattē suhumē subandhū ya āgamissēṇa hokkhatī</l>
	    </lg>
	  </div>
	  <div type="section" n="654">
	    <p>vimalavāhaṇē ṇaṁ kulakarē sattavidhā rūkkhā uvabhōgattāē havvamāgacchiṁsu taṁ jahā —</p>
	  </div>
	  <div type="section" n="655">
	    <lg n="655">
	      <l>mataṅgatā ya bhiṅgā cittaṅgā cēva honti cittarasā</l>
	      <l>maṇiyaṅgā ya aṇiyaṇā sattamagā kapparūkkhā ya</l>
	    </lg>
	  </div>
	  <div type="section" n="656">
	    <p>sattavidhā daṇḍanīti pannattā taṁ jahā — hakkārē makkārē dhikkārē paribhāsē maṇḍalabandhē cāraē chavicchēdē.</p>
	  </div>
	  <div type="section" n="657">
	    <p>ēgamēgassa ṇaṁ raṇṇō cāurantacakkavaṭṭissa satta ēgindiyarayaṇā pannattā taṁ jahā — cakkarayaṇē chattarayaṇē cammarayaṇē daṇḍayaraṇē asirayaṇē maṇirayaṇē kākaṇiyaraṇē.</p>
	    <p>ēgamēgassa ṇaṁ raṇṇō cāurantacakkavaṭṭissa satta pañcidiyarayaṇā pannattā taṁ jahā — sēnāvatirayaṇē gāhāvatirayaṇē vaḍḍhaïrayaṇē purōhitarayaṇē itthirayaṇē āsarayaṇē hatthirayaṇē.</p>
	  </div>
	  <div type="section" n="658">
	    <p>sattahiṁ ṭhāṇēhiṁ ōgāḍhaṁ dussamaṁ jāṇejjā taṁ jahā — akālē varisaï kālē na varisaï asādhū pujjanti sādhū na pujjanti gurūhiṁ jaṇō micchaṁ paḍivaṇṇō maṇōduhatā vaïduhatā.</p>
	    <p>sattahiṁ ṭhāṇēhiṁ ōgāḍhaṁ susamaṁ jāṇejjā taṁ jahā — akālē na varisaï kālē varisaï asādhū na pujjanti sādhū pujjanti gurūhiṁ jaṇō sammaṁ paḍivaṇṇō maṇōsuhatā vaïsuhatā.</p>
	  </div>
	  <div type="section" n="659">
	    <p>sattavihā saṁsārasamāvaṇṇagā jīvā pannattā taṁ jahā — nēraïyā tirikkhajōṇiyā tirikkhajōṇiṇīō maṇussā maṇussīō dēvā dēvīō.</p>
	  </div>
	  <div type="section" n="660">
	    <p>sattavidhē āubhēdē paṇṇattē taṁ jahā —</p>
	  </div>
	  <div type="section" n="661">
	    <lg n="661">
	      <l>ajjhavasāṇa-nimittē āhārē vēyaṇā parādhātē</l>
	      <l>phāsē āṇāpāṇū sattavidhaṁ mijjaē āuṁ</l>
	    </lg>
	  </div>
	  <div type="section" n="662">
	    <p>sattavidhā savvajīvā pannattā taṁ jahā — puḍhavikāiyā āukāiyā tēukāiyā vāukāiyā vaṇassatikāiyā tasakāiyā akāiyā.</p>
	    <p>ahavā —sattavihā savvajīvā pannattā taṁ jahā — kaṇhalēsā [nīlalēsā kāulēsā tēulēsa pamhalēsā] sukkalēsā alēsā.</p>
	  </div>
	  <div type="section" n="663">
	    <p>bambhadattē ṇaṁ rāyā cāurantacakkavaṭṭī satta dhaṇūiṁ uḍḍhaṁ uccattēṇaṁ satta ya vāsasayāiṁ paramāuṁ pālaïttā kālamāsē kālaṁ kiccā adhēsattamāē puḍhavīē appatiṭṭhaṇē naraē nēraïyattāē uvavaṇṇē.</p>
	  </div>
	  <div type="section" n="664">
	    <p>mallī ṇaṁ arahā appasattamē muṇḍē bhavittā agārāō aṇagāriyaṁ pavvaïē taṁ jahā — mallī vidēharāyavarakaṇṇagā, paḍibuddhī-ikkhāgarāyā, candacchāyē-aṅgarāyā, rūppī-kuṇā-lādhipatī, saṅkhē-kāsīrāyā, adīnasattū-kururāyā, jitasattū-pañcālarāyā.</p>
	  </div>
	  <div type="section" n="665">
	    <p>sattavihē daṁsaṇē paṇṇattē taṁ jahā — sammaddaṁsaṇē micchaddaṁsaṇē sammāmicchadaṁsaṇē cakkhudaṁsaṇē acakkhudaṁsaṇē ōhidaṁsaṇē kēvaladaṁsaṇē.</p>
	  </div>
	  <div type="section" n="666">
	    <p>chaümattha-vīyarāgē ṇaṁ mōhaṇijjavajjāō satta kammapayaḍīō vēdēti taṁ jahā — nāṇāvaraṇijjaṁ daṁsaṇāvaraṇijjaṁ vēyaṇijjaṁ āuyaṁ nāmaṁ gōtaṁ antarāiyaṁ.</p>
	  </div>
	  <div type="section" n="667">
	    <p>satta ṭhāṇāiṁ chaümatthē savvabhāvēṇaṁ na yāṇati na pāsati taṁ jahā — dhammatthikāyaṁ adhammatthikāyaṁ āgāsatthikāyaṁ jīvaṁ asīrarapaḍibaddhaṁ paramāṇupoggalaṁ saddaṁ gandhaṁ ēyāṇi cēva uppannanāṇē jāva jāṇati pāsati, taṁ jahā — dhammatthikāyaṁ jāva gandhaṁ.</p>
	  </div>
	  <div type="section" n="668">
	    <p>samaṇē bhagavaṁ mahāvīrē vaïrōsabhanārāyasaṅghayaṇē samacaüraṁsa-saṇṭhāṇa-saṇṭhittē satta rayaṇīō uḍḍhaṁ uccattēṇaṁ hutthā.</p>
	  </div>
	  <div type="section" n="669">
	    <p>satta vikahāō pannattāō taṁ jahā — itthikahā bhattakahā dēsakahā rāyakahā miukāluṇiyā daṁsaṇabhēyaṇī carittabhēyaṇī.</p>
	  </div>
	  <div type="section" n="670">
	    <p>āyariya-uvajjhāyassa ṇaṁ gaṇaṁsi satta aïsēsā pannattā taṁ jahā — āyariya-uvajjhāē antō uvassagassa pāē nigijjhiya-nigijjhiya papphōḍēmāṇē vā pamajjamāṇē vā nātikkamati ēvaṁ jadhā pañcaṭṭhāṇē jāva bāhiṁ uvassagassa ēgarātaṁ vā durātaṁ vā ēgaō vasamāṇē nātikkamati uvakaraṇātisēsē bhattapāṇātisēsē.</p>
	  </div>
	  <div type="section" n="671">
	    <p>sattavidhē sañjamē paṇṇattē taṁ jahā — puḍhavikāiyasañjamē jāva tasakātitasañjamē, ajī-vakāiyasañjamē, sattavidhē asañjamē paṇṇattē taṁ jahā — puḍhavikāiyaasañjamē jāva tasakāiyaasañjamē ajīvakāiyaasañjamē.</p>
	    <p>sattavihē ārambhē pa0 taṁ0 jahā — puḍhavikāiyaārambhē jāva ajīvakāiyaārambhē ।ēvaṁ anārambhē vi, ēvaṁ sārambhē vi, ēvaṁ asārambhē vi, ēvaṁ samārambhē vi, ēvaṁ asamārambhē vi jāva ajīvakāya asamārambhē |</p>
	  </div>
	  <div type="section" n="672">
	    <p>adha bhantē!adasi-kusumbha-koddava-kaṅgu-rālaga-varaṭṭa-koddasaga-saṇa-sarisava-mulaga-bīyāṇaṁ -ētēsi ṇaṁ dhaṇṇāṇaṁ koṭṭhāuttāṇaṁ pallāuttāṇaṁ jāva.</p>
	    <p>ēvaṁ aṇārambhēvi, ēvaṁ sārambhēvi, ēvaṁ asārambhēvi, ēvaṁ samārambhēvi, ēvaṁ asamārambhēvi, jāva ajīvakāya asamārambhē.</p>
	    <p>pihiyāṇaṁ kēvaïyaṁ kālaṁ jōṇī sañciṭṭhati? gōyamā! jahaṇṇēṇaṁ antōmuhuttaṁ ukkōsēṇaṁ satta saṁvaccharāiṁ, tēṇa para jōṇī pamilāyati jāva jōṇīvocchēdē paṇṇattē.</p>
	  </div>
	  <div type="section" n="673">
	    <p>bāyaraāukāiyāṇaṁ ukkōsēṇaṁ satta vāsasahassāiṁ ṭhitī pannattā.</p>
	    <p>taccāē ṇaṁ vāluyappabhāē puḍhavīē ukkōsēṇaṁ nēraïyāṇaṁ sattaṁ sāgarōvamāiṁ ṭhitī pannattā, caütthīē ṇaṁ paṅkappamāē puḍhavīē jahaṇṇēṇaṁ nēraïyāṇaṁ satta sāgarōvamāiṁ ṭhitī pannattā.</p>
	  </div>
	  <div type="section" n="674">
	    <p>sakkassa ṇaṁ dēvindassa dēvaraṇṇō varuṇassa mahāraṇṇō satta aggamahisīō paṇṇattāō, īsāṇassa ṇaṁ dēvindassa dēvaraṇṇō sōmassa mahāraṇṇō satta aggamahisīō pannattāō, īsāṇassaṁ ṇaṁ dēvindassa dēvaraṇṇō jamassa mahāraṇṇō sata aggamahisīō pannattāō.</p>
	  </div>
	  <div type="section" n="675">
	    <p>īsāṇassa ṇaṁ dēvindassa dēvaraṇṇō abbhintaraparisāē dēvāṇaṁ satta paliōvamāiṁ ṭhitī pannattā.</p>
	    <p>sakkassa ṇaṁ dēvindassa dēvaraṇṇō aggamahisīṇaṁ dēvīṇaṁ satta paliōvamāiṁ ṭhitī pannattā.</p>
	    <p>sōhammē kappē pariggahiyāṇaṁ dēvīṇaṁ ukkōsēṇaṁ satta paliōvamāiṁ ṭhitī pa..</p>
	  </div>
	  <div type="section" n="676">
	    <p>sārassayamāiccāṇaṁ dēvāṇaṁ satta dēvā satta dēvasatā pannattā.</p>
	    <p>gaddatōyatusiyāṇaṁ dēvāṇaṁ satta dēvā satta dēvasahassā pannattā.</p>
	  </div>
	  <div type="section" n="677">
	    <p>saṇaṅkumārē kappē ukkōsēṇaṁ dēvāṇaṁ satta sāgarōvamāiṁ ṭhitī pannattā.</p>
	    <p>māhindē kappē ukkōsēṇaṁ dēvāṇaṁ sātirēgāiṁ satta sāgarōvamāiṁ ṭhitī pannattā.</p>
	  </div>
	  <div type="section" n="678">
	    <p>bambhalōgē kappē jahaṇṇēṇaṁ dēvāṇaṁ satta sāgarōvamāiṁ ṭhitī pannattā.</p>
	    <p>bambhalōya-lantaēsu ṇaṁ kappēsu vimāṇā satta jōyaṇasatāiṁ uḍḍhaṁ uccattēṇaṁ pannattā.</p>
	  </div>
	  <div type="section" n="679">
	    <p>bhavaṇavāsīṇaṁ dēvāṇaṁ bhavadhāraṇijjā sarīragā ukkōsēṇaṁ satta rayaṇīō uḍḍhaṁ uccattēṇaṁ pannattā, ēvaṁ vāṇamantarāṇaṁ, ēvaṁ jōisiyāṇaṁ, sōhammīsāṇēsu ṇaṁ kappēsu dēvāṇaṁ bhavadhāraṇijjā sarīragā ukkōsēṇaṁ satta rayaṇīō uḍḍhaṁ uccattēṇaṁ pannattā.</p>
	  </div>
	  <div type="section" n="680">
	    <p>nandissaravarassa ṇaṁ dīvassa antō satta dīvā pannattā taṁ jahā — jambuddīvē ghāyaïsaṇḍē pokkharavarē varuṇavarē khīravarē ghayavarē khōyavarē, nandīsaravarassa ṇaṁ dīvassa antō satta samuddā pannattā taṁ jahā — lavaṇē kālōdē pukkharōdē varuṇōdē khīrōdē ghaōdē khōōdē.</p>
	  </div>
	  <div type="section" n="681">
	    <p>satta sēḍhīō pannattāō taṁ jahā — ujjuāyatā ēgatōvaṅkā duhatōvaṅkā ēgatōkhahā duhatōkhahā cakkavālā addhacakkavālā.</p>
	  </div>
	  <div type="section" n="682">
	    <p>camarassa ṇaṁ asurindassa asurakumāraraṇṇō satta aṇiyā satta aṇiyādhipatī pannattā taṁ jahā — pāyattāṇiē pīḍhāṇiē kuñjarāṇiē mahisāṇiē rahāṇiē naṭṭāṇiē gandhavvāṇiē, dumē pāyattāṇiyādhivatī ēvaṁ jahā pañcaṭṭhāṇē jāva kinnarē radhāṇiyādhivatī riṭṭhē naṭṭāṇiyādhivatī gītaratī gandhavvāṇiyādhivatī.</p>
	    <p>balissa ṇaṁ vaïrōyaṇindassa vaïrōyaṇaraṇṇō sattāṇiyā satta aṇiyādhipatī pannattā taṁ jahā — pāyattāṇiē jāva gandhavvāṇiē, mahaddumē pāyattāṇiyādhipatī jāva kimpurisē-radhāṇiyādhipatī mahāriṭṭhē naṭṭāṇiyādhipatī gītajasē gandhavvāṇiyādhipatī.</p>
	    <p>gharaṇassa ṇaṁ nāgakumārindassa nāgakumāraraṇṇō satta aṇiyā satta aṇiyādhipatī pannattā taṁ jahā — pāyattāṇiē jāva gandhavvāṇiē bhaddasēṇē pāyattāṇiyādhipatī jāva āṇandē raghāṇiyādhipatī nandaṇē naṭṭāmiyādhipatī tētalī gandhavvāṇiyādhipatī.</p>
	    <p>bhūtāṇandassa ṇaṁ nāgakumārindassa nāgakumāraraṇṇō satta aṇiyā satta aṇiyāhivaī pannattā taṁ jahā — pāyattāṇiē jāva gandhavvāṇiē dakkhē pāyattāṇiyāhivatī jāva nanduttarē rahāṇiyāhivaï ratī naṭṭāṇiyāhivaī māṇasē gandhavṇiyāhivaī, ēvaṁ jāva ghōsa-mahāghōsāṇaṁ nēyavvaṁ.</p>
	    <p>sakkassa ṇaṁ dēvindassa dēvaraṇṇō satta aṇiyā satta aṇiyāhivatī pannattā taṁ jahā — pāyattā-ṇiē jāva gandhavvāṇiē hariṇēgamēsī pāyattāṇiyādhipatī jāva māḍharē radhāṇiyādhipatī sētē naṭṭāṇiyāhivatī tumburu gandhavvāṇiyādhipatī īsāṇassa ṇaṁ dēvindassa dēvaraṇṇō satta aṇiyā satta aṇiyāhivaī pannattā taṁ jahā — pāyattā-ṇiē jāva gandhavvāṇiē lahuparakkamē pāyattāṇiyāhivatī jāva mahāsētē naṭṭāṇiyāhivatī ratē gandhavvāṇitā-dhipatī, sēsaṁ jahā pañcaṭṭhāṇē, ēvaṁ jāva accutassa vi nēyavvaṁ.</p>
	  </div>
	  <div type="section" n="683">
	    <p>camarassa ṇaṁ asurindassa asurakumāraraṇṇō dumassa pāyattāṇiyādhipatissa satta kacchāō pannattāō taṁ jahā — paḍhamā kacchā jāva satamā kacchā.</p>
	    <p>camarassa ṇaṁ asurindassa asurakumāraraṇṇō dumassa pāyattāṇiyādhipatissa paḍhamāē kacchāē caüsaṭṭhi dēvasahassā pannattā jāvatiyā paḍhamā kacchā tavviguṇā doccā kacchā jāvitiyā doccā kacchā tavviguṇā taccā kacchā ēvaṁ jāva jāvatiyā chaṭṭhā kacchā tavviguṇā sattamā kacchā.</p>
	    <p>ēvaṁ balissavi, navaraṁ-mahaddumē saṭṭhidaïvasāhassiō, sēsaṁ taṁ cēva dharaṇassa ēvaṁ cēva navaraṁ aṭṭhāvīsaṁ dēvasahassā, sēsaṁ tē cēva, jadhā dharaṇassa ēvaṁ jāva mahāghōsassa, navaraṁ-pāyattāṇiyādhipatī aṇṇē tē puvvabhaṇitā.</p>
	    <p>sakkassa ṇaṁ dēvindassa dēvaraṇṇō hariṇēgamēsissa satta kacchāō pannattāō taṁ jahā — paḍhamā kacchā ēvaṁ jahā camarassa tahā jāva accutassa, nāṇattaṁ pāyattāṇiyādhipatīṇaṁ tē puvvabhāṇitā dēvaparimāṇaṁ imaṁ-sakkassa caürāsītiṁ dēvasahassā jāva jāvatiyā chaṭṭhā kacchā tavviguṇā sattamā kacchā dēvā imāē gāthāē aṇugantavvā. jāva accuttassa lahuparakkamassa dasa dēva sahassā jāva jāvatitā chaṭṭhā kacchā tavviguṇā sattamā kacchā.</p>
	  </div>
	  <div type="section" n="684">
	    <lg n="684">
	      <l>caürāsīti asīti bāvattarī satarī ya saṭṭhī ya</l>
	      <l>pannā cattālīsā tīsā vīsā ya dasasahassā</l>
	    </lg>
	  </div>
	  <div type="section" n="685">
	    <p>sattavihē vayaṇavikappē paṇṇattē taṁ jahā — ālāvē aṇālāvē ullāvē aṇullāvē saṁlāvē palāvē vippalāvē.</p>
	  </div>
	  <div type="section" n="686">
	    <p>sattavihē vinaē paṇṇattē taṁ jahā — nāṇavinaē daṁsaṇavinaē carittavinaē maṇavinaē vaïvinaē kāyavinaē lōgōvayāravinaē, pasatthamaṇavinaē sattavidhē paṇṇattē taṁ jahā — apāvaē asāvajjē akiriē niruvakkē sē aṇaṇhayakarē acchavikarē abhūtābhisaṅkaṇē, apasatthamaṇavinaē sattavidhē pannattē taṁ jahā — pāvaē sāvajjē sakiriē saüvakkē sē aṇhayakarē chavikarē bhūtābhisaṅkaṇē, pasatthavaïvinaē sattavidhē paṇṇattē taṁ jahā — apāvaē asāvajjē jāva abhūtābhisaṅkaṇē apasatthavaïviṇaē sattavidhē paṇṇattē taṁ jahā — pāvaē jāva bhūtābhisaṅkaṇē.</p>
	    <p>pasatthakāyaviṇaē sattavidhē pa0 taṁ jahā — āuttaṁ gamaṇaṁ āuttaṁ ṭhāṇaṁ āuttaṁ nisīyaṇaṁ āuttaṁ tuaṭṭaṇaṁ āuttaṁ ullandhaṇaṁ āuttaṁ pallandhaṇaṁ āuttaṁ savvindiyajōgajuñjaṇatā, apasatthakāyaviṇaē sattavidhē paṇṇattē taṁ jahā — aṇāuttaṁ gamaṇaṁ jāva aṇāuttaṁ savvindiyajōgajuñjaṇatā, lōgōvayāraviṇaē sattavidhē paṇṇattē taṁ jahā — abbhāsavattitaṁ paracchandāṇuvattitaṁ kajjahēuṁ katapaḍikatitā attagavēsaṇatā dēsakālaṇṇutā savvatthēsu ya apaḍilōmatā.</p>
	  </div>
	  <div type="section" n="687">
	    <p>satta samugdhātā pa0 taṁ0 vēyaṇāsamugdhāē kasāyasamugdhāē māraṇantiyasamugghāē vēuvviyasamugdhāē tējasasamugdhāē āhāragasamugdhāē kēvalisamugghāē, maṇussāṇaṁ satta samugdhātā pannattā, ēvaṁ cēva.</p>
	  </div>
	  <div type="section" n="688">
	    <p>samaṇassa ṇaṁ bhagavaō mahāvīrassa titthaṁsi satta pavayaṇaniṇhagā pannattā taṁ jahā — bahuratā jīvapaēsiyā avattiyā sāmucchēiyā dōkiriyā tērāsiyā abaddhiyā, ēēsi ṇaṁ sattaṇhaṁ pavayaṇa ninhagāṇaṁ satta dhammāyariyā hutthā taṁ0-jamālī tīsaguttē āsāḍhē āsamittē gaṅgē chaluē goṭṭhāmāhilē, ētēsi ṇaṁ sattaṇhaṁ pavayaṇaninhagāṇaṁ sattaüppattinagarā hutthā taṁ..</p>
	  </div>
	  <div type="section" n="689">
	    <lg n="689">
	      <l>sāvatthī usabhapuraṁ sēyaviyā mihilaüllagātīraṁ</l>
	      <l>purimantarañji dasapuraṁ niṇhagaüppattinagarāiṁ</l>
	    </lg>
	  </div>
	  <div type="section" n="690">
	    <p>sātāvēyaṇijjassa ṇaṁ kammassa sattavidhē anubhāvē pannattā taṁ jahā — maṇuṇṇā saddā maṇuṇṇā rūvā maṇuṇṇā gandhā maṇuṇṇā rasā maṇuṇṇā phāsā maṇōsuhatā vaïsuhatā, asātāvēyaṇijjassa ṇaṁ kammassa sattavidhē aṇubhāvē pannattā taṁ jahā — amaṇuṇṇā saddā jāva vaïduhatā.</p>
	  </div>
	  <div type="section" n="691">
	    <p>mahānakkhattē sattatārē pannattā, abhiīyādiyā ṇaṁ satta nakkhattā puvvadāriyā pannattā taṁ jahā — abhiī savaṇō ghaṇiṭṭhā satabhisayā puvvabhaddavayā uttarabhaddavayā rēvatī, assiṇiyādiṇā ṇaṁ satta nakkhatta. dāhiṇadāriyā pannattā taṁ jahā — assiṇā bharaṇī kittiyā rōhiṇī migasirē addā puṇavvasū, pussādiyā ṇaṁ satta nakkhattā avaradāriyā pannattā taṁ jahā — pussō asilēsā maghā puvvāphagguṇī uttarāphagguṇī hatthō cittā, sātiyāiyā ṇaṁ satta nakkhattā utaradāriyā pa0taṁ0-sāti visāhā aṇurāhā jeṭṭhā mūlō puvvāsāḍhā uttarāsāḍhā.</p>
	  </div>
	  <div type="section" n="692">
	    <p>jambuddīvē dīvē sōmaṇasē vakkhārapavvatē satta kūḍā pa0 taṁ0 -</p>
	  </div>
	  <div type="section" n="693">
	    <lg n="693">
	      <l>siddhē sōmaṇasē yā boddhavvē maṅgalāvatīkūḍē</l>
	      <l>dēvakuru vimala kañcaṇa visiṭṭhakūḍē ya boddhavvē</l>
	    </lg>
	  </div>
	  <div type="section" n="694">
	    <p>jambuddīvē gandhamāyaṇē vakkhārapavvatē satta kūḍā pa0 taṁ0 jahā —</p>
	  </div>
	  <div type="section" n="695">
	    <lg n="695">
	      <l>siddhē ya gandhamāyaṇa boddhavvē gandhilāvatīkūḍē</l>
	      <l>uttarakurū phalihē lōhitakkhē āṇandaṇē cēva</l>
	    </lg>
	  </div>
	  <div type="section" n="696">
	    <p>biindiyāṇaṁ satta jāti-kulakōḍi-jōṇīpamuha-sayasahassā pa0.</p>
	  </div>
	  <div type="section" n="697">
	    <p>jīvā ṇaṁ sattaṭṭhāṇanivvattitē poggalē pāvakammattāē ciṇiṁsu vā ciṇanti vā ciṇissanti vā taṁ jahā — nēraïyanivvattitē jāva dēvīnivvattitē ēvaṁ-ciṇa- nijjarā cēva.</p>
	  </div>
	  <div type="section" n="698">
	    <p>satta patēsiyā khandhā anantā pannattā, satta patēsōgāḍhā poggalā jāva satta guṇa lukkhā poggalā anantā pannattā.</p>
	  </div>
	</div><!-- uddēsō 1 !-->
      </div><!-- ṭhāṇaṁ 7 !-->
      <div type="ṭhāṇaṁ" n="8">
	<div type="uddēsō" n="1">
	  <div type="section" n="699">
	    <p>aṭṭhahiṁ ṭhāṇēhiṁ sampaṇṇē aṇagārē arihati ēgallavihārapaḍimaṁ uvasampajjittāṇaṁ viharittaē, taṁ jahā — saḍḍhī purisajātē saccē purisajātē mēhāvī purisajātē bahussutē purisajātē sattimaṁ appādhigaraṇē dhitimaṁ vīriyasampaṇṇē.</p>
	  </div>
	  <div type="section" n="700">
	    <p>aṭṭhavidhē jōṇisaṅgahē pannattā taṁ jahā — aṇḍagā pōtagā [jarāujā rasajā saṁsēyagā saṁmucchimā] ubbhigā uvavātiyā, aṇḍagā aṭṭhagatiyā aṭṭhāgatiyā paṇṇattā taṁ jahā — aṇḍaē aṇḍaēsu uvavajjamāṇē aṇḍaēhintō vā pōtaēhintō vā [jarāujēhintō vā rasajēhintō vā saṁsēyagēhintō vā saṁmucchimēhintō vā ubbhiēhintō vā uvavātiēhintō vā] uvavajjejjā, sē cēva ṇaṁ sē aṇḍaē aṇḍagattaṁ vippajahamāṇē aṇḍagattāē vā pōtagattāē vā jāva uvavātiyattāē vā gacchejjā, ēvaṁ pōtagāvi, jarāujāvi, sēsāṇaṁ gatirāgatī natthi.</p>
	  </div>
	  <div type="section" n="701">
	    <p>jīvā ṇaṁ aṭṭha kammapagaḍīō ciṇiṁsu vā ciṇanti vā ciṇissanti vā, taṁ jahā — nāṇāvaraṇijjaṁ darisaṇāvaraṇijjaṁ vēyaṇijjaṁ mōhaṇijjaṁ āuyaṁ nāmaṁ gottaṁ antarāiyaṁ, nēraïyā ṇaṁ aṭṭha kammapagaḍīō ciṇiṁsu vā ciṇanti vā ciṇissanti vā ēvaṁ cēva, ēvaṁ nirantaraṁ jāva vēmāṇiyāṇaṁ.</p>
	    <p>jīvā ṇaṁ aṭṭha kammapagaḍīō uvaciṇiṁsu vā ucaciṇanti vā uvaciṇissanti vā ēvaṁ cēva.</p>
	    <p>ēvaṁ-ciṇa-uvaciṇa-bandha-udīra-vēya taha nijjarā cēva ētē cha caüvīsā daṇḍagā bhāṇiyavvā.</p>
	  </div>
	  <div type="section" n="702">
	    <p>aṭṭhahiṁ ṭhāṇēhiṁ māyī māyaṁ kaṭṭu nō ālōejjā nō paḍikkamejjā [nō nindejjā nō garihejjā nō viuṭṭejjā nō visōhejjā nō akaraṇāē abbhuṭṭhejjā nō ahārihaṁ pāyacchittaṁ tavōkammaṁ] paḍivajjejjā taṁ jahā — kariṁsu vā'haṁ, karēmi vā'haṁ, karissāmi vā'haṁ, akittī vā mē siyā avaṇṇē vā mē siyā, avināē vā mē siyā, kittī vā mē parihāissaï, jasē vā mē parihāissaï.</p>
	    <p>aṭṭhahiṁ ṭhāṇēhiṁ māyī māyaṁ kaṭṭu ālōejjā jāva paḍivajjejjā taṁ jahā — māyissa ṇaṁ assiṁ lōē garahitē bhavati, uvavāē garahitē bhavati, āyātī garahitā bhavati, ēgamavi māyī māyaṁ kaṭṭu nō ālōejjā jāva paḍivajjejjā natthi tassa ārāhaṇā, ēgamavi māyī māyaṁ kaṭṭu ālōejjā paḍivajjejjā atthi tassa ārāhaṇā.</p>
	    <p>bahuōvi māyī māyaṁ kaṭṭu ālōejjā jāva tavōkammaṁ paḍivajjejjā atthi tassa ārāhaṇā, āyariya-uvajjhāyassa vā mē atisēsē nāṇadaṁsaṇē samuppajjejjā sē yaṁ mamamālōejjā māyī ṇaṁ ēsē.</p>
	    <p>māyī ṇaṁ māyaṁ kaṭṭu sē jahāṇāmaē ayāgarēti vā tambāgarēti vā taüāgarēti vā sīsāgarēti vā rūppāgarēti vā suvaṇṇāgarēti vā tilāgaṇīti vā tusāgaṇīti vā busāgaṇīti vā nalāgaṇīti vā dalagaṇiti soṇḍiyāliñchāṇi vā bhaṇḍiyāliñchāṇi vā gōliyāliñchāṇi vā kumbhārāvāēti vā kavēlluāvāēti vā iṭṭāvāēti vā jantavāḍacullīti vā lōhārambarisāṇi vā tattāṇi samajōtibhūtāṇi kiṁsukaphullasamāṇāṇi ukkāsahassāiṁ viṇimmuyamāṇāiṁ-viṇimmuyamāṇāiṁ jālāsahassāiṁ pamuñcamāṇāiṁ-pamuñcamāṇāiṁ iṅgāla sahassāiṁ pavikkhiramāṇāiṁ-pavikkhira-māṇāiṁ antō-antō jhiyāyanti ēvāmēva māyī māyaṁ kaṭṭu antō-antō jhiyāi jaṁvi ya ṇaṁ aṇṇē vadanti tampi ya ṇaṁ māyī jāṇati ahamēsē abhisakijjāmi abhisaṅkijjāmi, māyī ṇaṁ māyaṁ kaṭṭu anālōiyapaḍikkamantē kālamāsē kālaṁ kiccā annatarēsu dēvalōgēsu dēvattāē uvavattārō bhavanti taṁ jahā — nō mahiḍḍhiēsu jāva nō dūraṅgatiēsu nō ciraṭṭhitiēsu, sē ṇaṁ tattha dēvē bhavati nō mahahiḍḍhiē jāva nō ciraṭṭhitēē jāvi ya sē tattha bāhirabbhantariyā parisā bhavati sāvi ya ṇaṁ nō āḍhāti nō parijāṇāti nō maharihēṇaṁ āsaṇēṇaṁ uvaṇimantēti bhāsampi ya sē bhāsamāṇassa jāva cattāri pañca dēvā aṇuttā cēva abbhuṭṭhantimā bahuṁ dēvē bhāsaü-bhāsaü, sē ṇaṁ tatō dēvalōgāō āukkhāēṇaṁ bhavakkhaēṇaṁ ṭhitikkhaēṇaṁ aṇantaraṁ cayaṁ caïttā ihēva māṇussāē bhavē jāiṁ imāiṁ kulāiṁ bhavanti taṁ jahā — antakulāṇi vā pantakulāṇi vā tucchakulāṇi vā dariddakulāṇi vā bhikkhāgakulāṇi vā kivaṇakulāṇi vā tahappagārēsu kulēsu pumattāē paccāyāti, sē ṇaṁ tattha pumē bhavati durūvē duvaṇṇē dugganthē durasē duphāsē aṇiṭṭhē akantē appiē amaṇuṇṇē amaṇāmē hīṇassarē dīṇassarē aṇiṭṭha-ssarē aṅkatassarē apiyassarē amaṇuṇṇassarē amaṇāmassarē aṇāejjavayaṇē paccāyātē jāvi ya sē tattha bāhirabbhantariyā parisā bhavati sāvi ya ṇaṁ nō āḍhāti nō parijāṇāti nō maharihēṇa āsaṇēṇaṁ uvaṇimantēti bhāsampi ya sē bhāsamāṇassa jāva cattāri pañca jaṇā aṇuttā cēva abbhuṭṭhanti-mā bahuṁ ajjaüttō bhāsaü-bhāsaü.</p>
	    <p>māyī ṇaṁ māyaṁ kaṭṭu ālōcita-paḍikkantē kālamāsē kālaṁ kiccā annatarēsu dēvalōgēsu dēvattāē uvavattārō bhavanti taṁ jahā — mahiḍḍhiēsu jāva ciraṭṭhitiēsu, sē ṇaṁ tattha dēvē bhavati mahiḍḍhiē jāva ciraṭṭhitiē hāra-virāiya-vacchē kaḍaka-tuḍita-thambhita-bhuē aṅgada-kuṇḍala-maṭṭha-gaṇḍatala-kaṇṇapīḍhadhārī vicitta-hatthābharaṇē vicittavatthābharaṇē vicittamālāmaülī kallāṇaga-pavara-vattha-parihitē kallāṇaga-pavara-gandha-mallā-ṇulēvaṇadharē bhāsurabondī palamba-vaṇamāladharē divvēṇaṁ vaṇṇēṇaṁ divvēṇaṁ gandhēṇaṁ divvēṇaṁ rasēṇaṁ divvēṇaṁ phāsēṇaṁ divvēṇaṁ saṅghātēṇaṁ divvēṇaṁ saṇṭhāṇēṇaṁ divvāē iḍḍhīē divvāē juīē divvāē pabhāē divvāē chāyāē divvāē accīē divvēṇaṁ tēēṇaṁ divvāē lēssāē dasa disāō ujjōvēmāṇē pabhāsēmāṇē mahayāhata-naṭṭagīta-vādita-tantī-tala-tāla-tuḍita-dhaṇa-muiṅga-paḍuppa-vādita-ravēṇaṁ divvāiṁ bhōgabhōgāiṁ bhuñjamāṇē viharaï jāvi ya sē tattha bāhirabbhantariyā parisā bhavati sāvi ya ṇaṁ āḍhāi parijāṇāti mahārihēṇaṁ āsaṇēṇaṁ uvanimantēti bhāsampi ya sē bhāsamāṇassa jāva cattāri pañca dēvā aṇuttā cēva abbhuṭṭhanti-bahuṁ dēvē bhāsaü-bhāsaü.</p>
	    <p>sē ṇaṁ tāō dēvalōgāō āukkhaēṇaṁ jāva caïttā ihēva māṇussaē bhavē jāiṁ imāiṁ kulāiṁ bhavanti-iḍḍhāiṁ jāva bahujaṇassa aparibhūtāiṁ tahappagārēsu kulēsu pumattāē paccāyāti, sē ṇaṁ tattha pumē bhavati surūvē suvaṇṇē sugandhē surasē suphāsē iṭṭhē kantē piē maṇuṇṇa maṇāmē ahīṇassarē jāva maṇāmassarē ādejjavayaṇē paccāyātē, jāvi ya sē tattha bāhirabbhantariyā parisā bhavati sāvi ya ṇaṁ āḍhāti jāva bahuṁ ajjaüttē bhāsaü-bhāsaü.</p>
	  </div>
	  <div type="section" n="703">
	    <p>aṭṭhavihē saṁvarē pannattē taṁ jahā — sōindiyasaṁvarē jāva phāsindiyasaṁvarē, maṇasaṁvarē, vaïsaṁvarē, kāyasaṁvarē, aṭṭhavihē asaṁvarē pannattā taṁ jahā — sōtindiyaasaṁvarē jāva kāyaasaṁvarē.</p>
	  </div>
	  <div type="section" n="704">
	    <p>aṭṭha phāsā paṇṇattā taṁ jahā — kakkhaḍē maüē garuē lahuē sītē usiṇē niddhē lukkhē.</p>
	  </div>
	  <div type="section" n="705">
	    <p>aṭṭhavidhā lōgaṭṭhitī paṇṇattā taṁ jahā — āgāsapatiṭṭhitē vātē, vātapatiṭṭhitē udahī, udadhipatiṭṭhitā puḍhavī puḍhavipatiṭṭhitā tasā thāvarā pāṇā, ajīvā jīva-patiṭṭhitā jīvā kammapa-tiṭṭhitā, ajīvājīvasaṅgahītā, jīvā kammasaṅgahītā.</p>
	  </div>
	  <div type="section" n="706">
	    <p>aṭṭhavihā gaṇisampayā pa0 taṁ jahā — ācārasampayā suyasampayā sarīrasampayā vayaṇasapayā vāyaṇāsampayā matisampayā paōgasampayā saṅgahapariṇṇā nāma aṭṭhamā.</p>
	  </div>
	  <div type="section" n="707">
	    <p>ēgamēṇē ṇaṁ mahānihī aṭṭhacakkavālapatiṭṭhāṇē aṭṭaṭṭhajōyaṇāiṁ uḍḍhaṁ uccattēṇaṁ pannattā.</p>
	  </div>
	  <div type="section" n="708">
	    <p>aṭṭha samitīō paṇṇattāō taṁ jahā — iriyāsamitī, bhāsāsamitī, ēsaṇāsamitī, āyāṇabhaṇḍa-matta-nikkhēvaṇāsamitī, uccāra-pāsavaṇa-khēla-sindhāṇañjalla-pariṭhāvaṇiyāsamitī, maṇasamitī, vaïsamitī, kāyasamitī.</p>
	  </div>
	  <div type="section" n="709">
	    <p>aṭṭhahiṁ ṭhāṇēhiṁ sampannē aṇagārē arihati ālōyaṇaṁ paḍicchittaē taṁ jahā — āyāravaṁ ādhāravaṁ vavahāravaṁ ōvīlaē pakuvvaē aparissāī nijjāvaē avāyadaṁsī.</p>
	    <p>aṭṭhahiṁ ṭhāṇēhiṁ sampannē aṇagārē arihati attadōsamālōittāē taṁ jahā jātisampaṇṇē kulasampannē vinayasampannē nāṇasampannē daṁsaṇasampannē carittasampannē khantē dantē.</p>
	  </div>
	  <div type="section" n="710">
	    <p>aṭṭhavihē pāyacchittē pannattā taṁ jahā — ālōyaṇārihē paḍikkamaṇārihē tadubhayārihē vivēgārihē viusaggārihē tavārihē chēyārihē mūlārihē.</p>
	  </div>
	  <div type="section" n="711">
	    <p>aṭṭhā mayaṭṭhāṇā pannattā taṁ jahā — jātimaē kulamaē balamaē rūvamaē tavamaē sutamaē lābhamaē issariyamaē.</p>
	  </div>
	  <div type="section" n="712">
	    <p>aṭṭha akiriyāvāī paṇṇattā taṁ jahā — ēgāvāī anēgāvāī mitavāī nimmitavāī sāyavāī samucchēdavāī nitāvāī nasantiparalōgavāī.</p>
	  </div>
	  <div type="section" n="713">
	    <p>aṭṭhavihē mahānimittē pannattā taṁ jahā — bhōmē uppātē suviṇē antalikkhē aṅgē sarē lakkhaṇa vañjaṇē.</p>
	  </div>
	  <div type="section" n="714">
	    <p>aṭṭhavidhā vayaṇavibhattī paṇṇattā taṁ jahā —</p>
	  </div>
	  <div type="section" n="715">
	    <lg n="715">
	      <l>niddēsē paḍhamā hōtī bitiyā uvaēsaṇē</l>
	      <l>tatiyā karaṇammi katā caütthī sampadāvaṇē</l>
	    </lg>
	  </div>
	  <div type="section" n="716">
	    <lg n="716">
	      <l>pañcamī ya avādāṇē chaṭṭhī sassābhivādaṇē</l>
	      <l>sattamī saṇṇihāṇatthē aṭṭhamī āmantaṇī bhavē</l>
	    </lg>
	  </div>
	  <div type="section" n="717">
	    <lg n="717">
	      <l>tattha paḍhamā vibhattī niddēsē-sō imō ahaṁ vatti</l>
	      <l>bitiyā uṇa uvaēsē-bhaṇa kuṇa va imaṁ va taṁ vatti</l>
	    </lg>
	  </div>
	  <div type="section" n="718">
	    <lg n="718">
	      <l>tatiyā karaṇaṁmi kayā-nītaṁ va kataṁ va tēṇa va maē vā</l>
	      <l>handi namō sāhāē havati caütthī padāṇaṁmi</l>
	    </lg>
	  </div>
	  <div type="section" n="719">
	    <lg n="719">
	      <l>avaṇē giṇhasu tattō ittotti vā pañcamī avādāṇē</l>
	      <l>chaṭṭhī tassa imassa va gatassa vā sāmi-sambandhē</l>
	    </lg>
	  </div>
	  <div type="section" n="720">
	    <lg n="720">
	      <l>havaï puṇa sattamī tamimammi āhārakālabhāvē ya</l>
	      <l>āmantaṇī bhavē aṭṭhamī u jaha hē juvāṇa tti</l>
	    </lg>
	  </div>
	  <div type="section" n="721">
	    <p>aṭṭha ṭhāṇāiṁ chaümatthē savvabhāvēṇaṁ na yāṇati na pāsati taṁ jahā — dhammatthikāyaṁ jāva gandhaṁ vātaṁ, ētāṇi cēva uppannanāṇadaṁsaṇaṇadharē arahā jiṇē kēvalī savvabhāvēṇaṁ jāṇaï pāsaï taṁ jahā — dhammatthikāyaṁ jāva vātaṁ.</p>
	  </div>
	  <div type="section" n="722">
	    <p>aṭṭhavidhē āuvēdē pannattā taṁ jahā — kumārabhiccē kāyatigicchā sālāī sallahattā jaṅgōlī bhūtavejjā khāratantē rasāyaṇē.</p>
	  </div>
	  <div type="section" n="723">
	    <p>sakkassa ṇaṁ dēvindassa dēvaraṇṇō aṭṭhaggamahisīō paṇṇattāō taṁ jahā — paümā sivā sacī añjū amalā accharā navamiyā rōhiṇī.</p>
	    <p>īsāṇassa ṇaṁ dēvindassa dēvaraṇṇō aṭṭhaggamahisīō paṇṇattāō taṁ jahā — kaṇhā kaṇharāī rāmā rāmarakkhittā vasū vasuguttā vasumittā vasundharā.</p>
	    <p>sakkassa ṇaṁ dēvindassa dēvararaṇṇō sōmassa mahāraraṇṇō aṭṭhaggamahisīō paṇṇattāō, īsāṇassa ṇaṁ dēvindassa dēvararaṇṇō vēsamaṇassa mahāraṇṇō aṭṭhaggamahisīō paṇṇattāō, aṭṭha mahaggahā paṇṇattā taṁ jahā — candē sūrē sukkē buhē bahassatī aṅgārē saṇiñcarē kēū.</p>
	  </div>
	  <div type="section" n="724">
	    <p>aṭṭhavidhā taṇavaṇassatikāiyā paṇṇattā taṁ jahā — mūlē kandē khandhē tayā sālē pavālē pattē pupphē.</p>
	  </div>
	  <div type="section" n="725">
	    <p>caürindiyā ṇaṁ jīvā asamārabhamāṇassa aṭṭhavidhē sañjamē kajjati taṁ jahā — cakkhumātō sokkhātō avavarōvettā bhavati, cakkhumaēṇaṁ dukkhēṇaṁ asañjōettā bhavati ēvaṁ jāva phāsāmātō sokkhātō avavarōvētatā bhavati phāsāmaēṇaṁ dukkhēṇaṁ asañjōgettā bhavati.</p>
	    <p>caürindiyā ṇaṁ jīvā samārabhamāṇassa aṭṭhavidhē asañjamē kajjati taṁ jahā — cakkhumātō sokkhātō vavarōvettā, bhavati cakkhumaēṇaṁ dukkhēṇaṁ sañjōgettā bhavati, ēvaṁ jāva phāsāmātō sokkhātō vavarōvettā bhavati phāsāmaēṇaṁ dukkhēṇaṁ sañjōgettā bhavati.</p>
	  </div>
	  <div type="section" n="726">
	    <p>aṭṭha suhumā paṇṇattā taṁ jahā — pāṇasuhumē paṇagasuhumē bīyasuhumē haritasuhumē pupphasuhumē aṇḍasuhumē lēṇasuhumē siṇēhasuhumē.</p>
	  </div>
	  <div type="section" n="727">
	    <p>bharahassa ṇaṁ raṇṇō cāurantacakkavaṭṭissa aṭṭha purisajugāiṁ aṇubaddhaṁ siddhāiṁ jāva savvadukkhappahīṇāiṁ taṁ jahā — ādiccajasē mahājasē atibalē mahābalē tēyavīriē kattavīriē daṇḍavīriē jalavīriē.</p>
	  </div>
	  <div type="section" n="728">
	    <p>pāsassa ṇaṁ arahaō purisādāṇiyassa aṭṭha gaṇā aṭṭha gaṇaharā hotthā taṁ jahā — subhē ajjaghōsē vasiṭṭhē bambhacārī sōmē siridharē vīrabhadda jasōbhaddē.</p>
	  </div>
	  <div type="section" n="729">
	    <p>aṭṭhavidhē daṁsaṇē pannattā taṁ jahā — sammadaṁsaṇē micchadaṁsaṇē sammāmicchadaṁsaṇē cakkhudaṁsaṇē acakkhudaṁsaṇē ōhidaṁsaṇē kēvaladaṁsaṇē suviṇadaṁsaṇē.</p>
	  </div>
	  <div type="section" n="730">
	    <p>aṭṭhavidhē addhōvamiē pannattā taṁ jahā — paliōvamē sāgarōvamē ōsappiṇī ussappiṇī poggalapariyaṭṭē tītaddhā aṇāgatabaddhā savvaddhā.</p>
	  </div>
	  <div type="section" n="731">
	    <p>arahatō ṇaṁ ariṭṭhanēmissa jāva aṭṭhamātō purisajugātō jugantakarabhūmī duvāsapariyāē antamakāsī.</p>
	  </div>
	  <div type="section" n="732">
	    <p>samaṇēṇaṁ bhagavatā mahāvīrēṇaṁ aṭṭha rāyāṇō muṇḍē bhavettā agārāō aṇagārittaṁ pavvāiyā taṁ jahā — vīraṅgaē vīrajasē sañjaya ēṇijjaē rāyarisī sēyē sivē uddāyaṇē taha saṅkhē kāsivaddhaṇē.</p>
	  </div>
	  <div type="section" n="733">
	    <p>aṭṭhavihē āhārē pannattā taṁ jahā — maṇuṇṇē asaṇē pāṇē khāimē sāimē amaṇuṇṇē-[asaṇē pāṇē khāimē] sāimē.</p>
	  </div>
	  <div type="section" n="734">
	    <p>uppiṁ saṇaṅkumāra-māhindāṇaṁ kappāṇaṁ heṭṭhiṁ bambhalōgē kappē riṭṭhavimāṇē-patthaḍē ettha ṇaṁ akkhāḍaga-samacaüraṁsa-saṇṭhāṇa-saṇṭhitāō aṭṭha kaṇharāīō paṇṇattāō taṁ jahā — puratthimē ṇaṁ dō kaṇharāīō, dāhiṇēṇaṁ dō kaṇharāīō, paccatthimē ṇaṁ dō kaṇharāīō, uttarēṇaṁ dō kaṇharāīō, puratthimā abbhataṁrā kaṇharāī dāhiṇē bāhiraṁ kaṇharāīṁ puṭṭhā, dāhiṇā abbhantarā kaṇharāī paccatthimaṁ bāhiraṁ kaṇharāiṁ puṭṭhā, paccatthimā abbhatarā kaṇharāī uttaraṁ bāhiraṁ kaṇha-rāiṁ puṭṭhā, uttarā abbhantarā kaṇharāī puratthimaṁ bāhiraṁ kaṇharāiṁ puṭṭhā, puratthimapaccatthimillāō bāhirāō dō kaṇharāīō chalaṁsāō, uttaradāhiṇāō bāhirāō dō kaṇharāīō taṁsāō, savvāō vi ṇaṁ abbhantarakaṇharāīō caüraṁsāō.</p>
	    <p>ētāsi ṇaṁ aṭṭhaṇhaṁ kaṇharāīṇaṁ aṭṭha nāmadhejjā paṇṇattā taṁ jahā — kaṇharāīti vā mēharā-īti vā madhāti vā mādhavatīti vā vātaphalihēti vā vātapalikkhōmēti vā dēvaphalihēti vā dēvapalikkhō-mēti vā.</p>
	    <p>ētāsi ṇaṁ aṭṭhaṇhaṁ kaṇharāī ṇaṁ aṭṭhasu ōvāsantarēsu aṭṭha lōgantiyavimāṇā paṇṇattā taṁ jahā — accī accimālī vaïrōaṇē pabhaṅkarē candābhē sūrābhē supaïṭṭhābhē aggiccāmē.</p>
	    <p>ētēsu ṇaṁ aṭṭhasu lōgantiyavimāṇasu aṭṭhavidhā lōgantiyā dēvā taṁ jahā —</p>
	  </div>
	  <div type="section" n="735">
	    <lg n="735">
	      <l>sārassatamāiccā vaṇhī varuṇā ya gaddatōyā ya</l>
	      <l>tusitā avvābāhā aggiccā cēva boddhavvā</l>
	    </lg>
	  </div>
	  <div type="section" n="736">
	    <p>ētēsi ṇaṁ aṭṭhaṇhaṁ lōgantiyadēvāṇaṁ ajahaṇṇamaṇukkōsēṇaṁ aṭṭha sāgarōvamāiṁ ṭhitī paṇṇattā aṭṭha dhammatthikāya-majjhapaēsā paṇṇattā aṭṭha adhammatthikāya0 ēvaṁ cēva aṭṭha āgāsatthikāya0 ēvaṁ cēva aṭṭha jīva-majjhapaēsā pannattā.</p>
	  </div>
	  <div type="section" n="737">
	    <p>arahā ṇaṁ mahāpaümē aṭṭha rāyāṇō muṇḍā bhavittā agārāō aṇagāritaṁ pvāvēssati taṁ0-paümaṁ paümagummaṁ naliṇaṁ naliṇagummaṁ paümaddhayaṁ dhaṇuddhayaṁ kaṇagarahaṁ bharahaṁ.</p>
	  </div>
	  <div type="section" n="738">
	    <p>kaṇhassa ṇaṁ vāsudēvassa aṭṭha aggamahisīō arahatō ṇaṁ ariṭṭhanēmissa antitē muṇḍā bhavettā agārāō aṇagāritaṁ pavvaïyā siddhāō jāva savvadukkhappahīṇāō taṁ jahā — </p>
	    <lg n="738">
	      <l>paümāvatī ya gōrī gandhārī lakkhāṇā susīmā ya |</l>
	      <l>jambavatī saccabhāmā ruppiṇī kaṇha aggamahisīō</l>
	    </lg>
	  </div>
	  <div type="section" n="739">
	    <p>vīriyapuvvassa ṇaṁ aṭṭha vatthū cūlavatthū paṇṇattā.</p>
	  </div>
	  <div type="section" n="740">
	    <p>aṭṭha gatīō paṇṇattāō taṁ jahā — nirayagatī tiriyagatī maṇuyagatī dēvagatī siddhagatī gurugatī paṇōllaṇagatī pabbhāragatī.</p>
	  </div>
	  <div type="section" n="741">
	    <p>gaṅgā-sindhu-rattā-rattavatidēvīṇaṁ dīvā aṭṭha-aṭṭha jōyaṇāiṁ āyāmavikkhambhēṇaṁ paṇṇattā.</p>
	  </div>
	  <div type="section" n="742">
	    <p>ukkāmuha-mēhamuha-vijjumuha-vijjudantadīvā ṇaṁ dīvā aṭṭha-aṭṭha jōyaṇasayāiṁ āyāmavikkhambhēṇaṁ paṇṇattā.</p>
	  </div>
	  <div type="section" n="743">
	    <p>kālōdē ṇaṁ samuddē aṭṭha jōyaṇasayasahassāiṁ cakkavālavikkhambhēṇaṁ pannattē.</p>
	  </div>
	  <div type="section" n="744">
	    <p>abbhantarapukkharaddhē ṇaṁ aṭṭha jōyaṇasayasahassāiṁ cakkavālavikkhambhēṇaṁ pannattē ēvaṁ bāhirapukkharaddhēvi.</p>
	  </div>
	  <div type="section" n="745">
	    <p>ēgamēgassa ṇaṁ raṇṇō cāurantacakkavaṭṭissa aṭṭhasōvaṇṇiē kākaṇirayaṇē chattalē duvālavasaṁsiē aṭṭhakaṇṇiē adhikaraṇisaṇṭhitē.</p>
	  </div>
	  <div type="section" n="746">
	    <p>māgadhassa ṇaṁ jōyaṇassa aṭṭha dhaṇusahassāiṁ nidhattē pannattā.</p>
	  </div>
	  <div type="section" n="747">
	    <p>jambū ṇaṁ sudaṁsaṇā aṭṭha jōyaṇāiṁ uḍḍhaṁ uccattēṇaṁ bahumajjhadēsabhāē aṭṭha jōyaṇāiṁ vikkhambhēṇaṁ sātirēgāiṁ jōyaṇāiṁ savvaggēṇaṁ paṇṇattā kūḍasāmalī ṇaṁ aṭṭha jōyaṇāiṁ ēvaṁ cēva.</p>
	  </div>
	  <div type="section" n="748">
	    <p>timisaguhā ṇaṁ aṭṭha jōyaṇāiṁ uḍḍhaṁ uccattēṇaṁ, khaṇḍappavātaguhā ṇaṁ aṭṭha jōyaṇāiṁ uḍḍhaṁ uccattēṇaṁ ēvaṁ cēva.</p>
	  </div>
	  <div type="section" n="749">
	    <p>jambuddīvē dīvē mandarassa pavvayassa puritthamē ṇaṁ sītāē mahānadīē ubhatō kūlē aṭṭha vakkhārapavvayā paṇṇattā taṁ jahā — cittakūḍē pamhakūḍē nalinakūḍē ēgasēlē tikūḍē vēsamaṇakūḍē añjaṇē māyañjaṇē. jambuddīvē dīvē mandarassa pavvayassa paccatthimēṇaṁ sītōyāē mahānadīē ubhatō kūlē aṭṭha vakkhārapavvatā paṇṇattā taṁ jahā — aṅkāvatī pamhāvatī āsīvisē suhāvahē candapavvatē sūrapavvatē nāgapavvatē dēvapavvatē, jambuddīvē dīvē mandarassa pavvayassa puratthimē ṇaṁ sītāē mahānadīē uttarē ṇaṁ aṭṭha cakkavaṭṭivijayā paṇṇattā taṁ jahā — kacchē sukacchē mahākacchē kacchagāvatī āvatē maṅgalāvattē pukkhalē pukkhalāvatī, jambuddīvē dīvē mandarassa pavvayassa puratthimē ṇaṁ sītāē mahānadīē dāhiṇē ṇaṁ aṭṭha cakkavaṭṭivijayā paṇṇattā taṁ jahā — vacchē suvacchē mahāvacchē vacchagāvatī rammē rammagē ramaṇijjē maṅgalāvatī, jambuddīvē dīvē mandarassa pavvayassa paccatthimē ṇaṁ sītōyāē mahānadīē dāhiṇē ṇaṁ aṭṭha cakkavaṭṭivijayā paṇṇattā taṁ jahā — pamhē supamhē mahapamhē pamhagāvatī saṅkhē naliṇē kumuē salilāvatī, jambuddīvē dīvē mandarassa pavvayassa paccatthimē ṇaṁ sītōyāē mahānadīē uttarē ṇaṁ aṭṭha cakkavaṭṭivijayā paṇṇattā taṁ jahā — vappē suvappē mahāvappē veppagāvatī vaggū suvaggu gandhillē gandhilāvatī.</p>
	    <p>jambuddīvē dīvē mandarassa pavvayassa puratthimē ṇaṁ sītāē mahānadīē uttarē ṇaṁ aṭṭharāyahāṇīō paṇṇattāō taṁ jahā — khēmā khēmapurī riṭṭhā riṭṭhapurī khaggī mañjūsā ōsadhō puṇḍarīgiṇī, jambuddīvē dīvē mandarassa pavvayassa puratthimē ṇaṁ sītāē mahānaīē dāhiṇē ṇaṁ aṭṭharāyahāṇīō paṇṇattāō taṁ jahā — susīmā kuṇḍalā aparājiyā pabhaṅkarā aṅkāvaī pamhāvaī subhā rayaṇasañcayā, jambuddīvē dīvē mandarassa pavvayassa paccatthimē ṇaṁ sīōdāē mahānadīē dāhiṇē ṇaṁ aṭṭha rāyahāṇīō paṇṇattāō taṁ jahā — āsapurā sōhapurā mahāpurā vijayapurā avarājitā avarā asōyā vītasōgā, jambuddīvē dīvē mandarassa pavvayassa paccatthimē ṇaṁ sītōyāē mahānaīē uttarē ṇaṁ aṭṭha rāyahāṇīō paṇṇattāō taṁ jahā — vijayā vējayantī jayantī aparājiyā cakkapurā khaggapurā avajjhā aüjjhā.</p>
	  </div>
	  <div type="section" n="750">
	    <p>jambuddīvē dīvē mandarassa pavvayassa puratthimē ṇaṁ sītāē mahānadīē uttarē ṇaṁ ukkōsapaē aṭṭha arahantā aṭṭha cakkavaṭṭī aṭṭha baladēvā aṭṭha vāsudēvā uppajjiṁsu vā uppajjanti vā uppajjissanti vā, jambuddīvē dīvē mandarassa pavvayassa puratthimē ṇaṁ sītāē mahānadīē dāhiṇē ṇaṁ ukkōsapaē ēvaṁ cēva, jambuddīvē dīvē mandarassa pavvayassa paccatthimē ṇaṁ sīōyāē mahānadīē dāhiṇē ṇaṁ ukkōsapaē ēvaṁ cēva, ēvaṁ uttarēṇavi.</p>
	  </div>
	  <div type="section" n="751">
	    <p>jambuddīvē dīvē mandarassa pavvayassa puratthimē ṇaṁ sītāē mahānaīē uttarē ṇaṁ aṭṭha dīhavēyaḍḍhā aṭṭha timisamaguhāō aṭṭha khaṇḍagappavātaguhāō aṭṭha kayamālagā dēvā aṭṭha naṭṭamālagā dēvā aṭṭha gaṅgākuṇḍā aṭṭha sindhukuṇḍā aṭṭha gaṅgāō aṭṭha sindhuō aṭṭha usabhakūḍā pavvatā aṭṭha usabhakūḍā dēvā paṇṇattā.</p>
	    <p>jambuddīvē dīvē mandarassa pavvayassa puratthimē ṇaṁ sītāē mahānadīē dāhiṇē ṇaṁ aṭṭha dīhavēaḍḍhā ēvaṁ cēva jāva aṭṭha usabhakūḍā dēvā paṇṇattā, navaramettha rattarattāvatī tāsiṁ cēva kuṇḍā jambuddīvē dīvē mandarassa pavvayassa paccatthimē ṇaṁ sītōyāē mahānadīē dāhiṇē ṇaṁ aṭṭha dihavō jāva aṭṭha naṭṭamālagā dēvā aṭṭha gaṅgākuṇḍā aṭṭha sindhukuṇḍā aṭṭha gaṅgāō aṭṭha sindhūō aṭṭha usabhakūḍā pavvatā aṭṭha usabhakūḍā dēvā paṇṇattā.</p>
	    <p>jambuddīvē dīvē mandarassa pavvayassa paccatthimē ṇaṁ sīōyāē mahānadīē uttarē ṇaṁ aṭṭha dīhavēyaḍḍhā jāva aṭṭha naṭṭamālagā dēvā paṇṇattā aṭṭha rattākuṇḍā aṭṭha rattāvatikuṇḍā aṭṭha rattāō aṭṭhaṁ ratāvatīō aṭṭha usabhakūḍā pavvattā aṭṭha usabhakūḍā dēvā pannattā.</p>
	  </div>
	  <div type="section" n="752">
	    <p>mandaracūliyā ṇaṁ bahumajjhadēsabhāē aṭṭha jōyaṇāiṁ vikkhambhēṇaṁ pa0.</p>
	  </div>
	  <div type="section" n="753">
	    <p>dhāyaïsaṇḍadīva puratthimaddhē ṇaṁ ghāyaïrūkkhē aṭṭha jōyaṇāiṁ uḍḍhaṁ uccattēṇaṁ pa0 bahumajjhadēsabhāē aṭṭha jōyaṇāiṁ vikkhambhēṇaṁ sāirēgāiṁ aṭṭha jōyaṇāiṁ savvaggēṇaṁ pannattā ēvaṁ ghāyaïrukkhāttō āḍhettā saccēva jambūdīvavattavvatā bhāṇiyavvā jāva mandaracūliyatti ēvaṁ paccatthimaddhēvi mahādhātaïrukkhāttō āḍhavettā jāva mandaracūliyatti ēvaṁ pukkharavaradīvaḍḍha-puratthimaddhēvi paümarukkhāō āḍhavettā jāva mandaracūliyatti ēvaṁ pukkharavaradīvaḍḍha-paccatthimaddhēvi mahāpaümarukkhātō jāva mandaracūliyatti.</p>
	  </div>
	  <div type="section" n="754">
	    <p>jambuddīvē dīvē mandarē pavvatē bhaddasālavaṇē aṭṭha disāhatthikūḍā pannattā (taṁ jahā —)</p>
	  </div>
	  <div type="section" n="755">
	    <lg n="755">
	      <l>caümuttara nīlavantē suhatthi añjaṇāgirī</l>
	      <l>kumudē ya palāsē ya vaḍēṁsē rōyaṇāgirī</l>
	    </lg>
	  </div>
	  <div type="section" n="756">
	    <p>jambuddīvassa ṇaṁ dīvassa jagatī aṭṭha jōyaṇāiṁ uḍḍhaṁ uccattēṇaṁ bahumajjhadēsabhāē aṭṭha jōyaṇāiṁ vikkhambhēṇaṁ paṇṇattā.</p>
	  </div>
	  <div type="section" n="757">
	    <p>jambuddīvē dīvē mandarassa pavvayassa dāhiṇē ṇaṁ mahāhimavantē vāsaharapavvatē aṭṭha kūḍā paṇṇattā taṁ jahā.</p>
	  </div>
	  <div type="section" n="758">
	    <lg n="758">
	      <l>siddhē mahāhimavantē himavantē rōhitā harīkūḍē</l>
	      <l>harikantā harivāsē vēruliē cēva kūḍā u</l>
	    </lg>
	  </div>
	  <div type="section" n="759">
	    <p>jambuddīvē dīvē mandarassa pavvayassa uttarē ṇaṁ rūppiṁmi vāsaharapavvatē aṭṭha kūḍā paṇṇattā taṁ jahā —</p>
	  </div>
	  <div type="section" n="760">
	    <lg n="760">
	      <l>siddhē ya rūppi rammaga narakantā buddhi rūppakūḍē ya</l>
	      <l>hiraṇṇavatē maṇikañcaṇē ya rūppimmi kūḍā u</l>
	    </lg>
	  </div>
	  <div type="section" n="761">
	    <p>jambuddīvē dīvē mandarassa pavvayassa puratthimē ṇaṁ rūyagavarē pavvatē aṭṭha kūḍā paṇṇattā taṁ jahā-</p>
	  </div>
	  <div type="section" n="762">
	    <lg n="762">
	      <l>riṭṭhē tavaṇijja kañcaṇa rayata disāotthitē palambē ya</l>
	      <l>añjaṇē añjaṇapulaē rūyagassa puratthimē kūḍā</l>
	    </lg>
	  </div>
	  <div type="section" n="763">
	    <p>tattha ṇaṁ aṭṭha disākumārimahattariyāō mahiḍḍhiyāō jāva paliōvamaṭṭhitīyāō parivasanti taṁ jahā —</p>
	  </div>
	  <div type="section" n="764">
	    <lg n="764">
	      <l>nanduttarā ya nandā āṇandā nandivaddhaṇā</l>
	      <l>vijayā ya vējayantī jayantī aparājiyā</l>
	    </lg>
	  </div>
	  <div type="section" n="765">
	    <p>jambuddīvē dīvē mandarassa pavvayassa dāhiṇē ṇaṁ rūyagavarē pavvatē aṭṭha kūḍā paṇṇattā taṁ jahā —</p>
	  </div>
	  <div type="section" n="766">
	    <lg n="766">
	      <l>kaṇaē kañcaṇē paümē naliṇē sasi divāyarē cēva</l>
	      <l>vēsamaṇē vēruliē rūyagassa u dāhiṇē kūḍā</l>
	    </lg>
	  </div>
	  <div type="section" n="767">
	    <p>tattha ṇaṁ aṭṭha disākumārimahattariyāō mahiḍḍhiyāō jāva paliōvamaṭṭhitīyāō parivasanti taṁ jahā-</p>
	  </div>
	  <div type="section" n="768">
	    <lg n="768">
	      <l>samāhārā suppatiṇṇā suppabuddhā jasōharā</l>
	      <l>lacchivata sēsavatī cittaguttā vasundharā</l>
	    </lg>
	  </div>
	  <div type="section" n="769">
	    <p>jambuddīvē dīvē mandarassa pavvayassa paccatthimē ṇaṁ rūyagavarē pavvatē aṭṭha kūḍā paṇṇattā taṁ jahā-</p>
	  </div>
	  <div type="section" n="770">
	    <lg n="770">
	      <l>sotthitē ya amōhē ya himavaṁ mandarē tahā</l>
	      <l>rūagē rūyaguttamē candē aṭṭhamē ya sudaṁsaṇē</l>
	    </lg>
	  </div>
	  <div type="section" n="771">
	    <p>tattha ṇaṁ aṭṭha disākumārihattariyāō mahiḍḍhiyāō jāva paliōvamaṭṭhitīyāō parivasanti taṁ jahā-</p>
	  </div>
	  <div type="section" n="772">
	    <lg n="772">
	      <l>ilādēvī surādēvī puḍhavī paümāvatī</l>
	      <l>ēgaṇāsā navamiyā sītā bhaddā ya aṭṭhamā</l>
	    </lg>
	  </div>
	  <div type="section" n="773">
	    <p>jambuddīvē dīvē mandarassa pavvayassa uttarē ṇaṁ rūagavarē pavvatē aṭṭha kūḍā paṇṇattā taṁ jahā —</p>
	  </div>
	  <div type="section" n="774">
	    <lg n="774">
	      <l>rayaṇa-rayaṇuccaē yā savvarayaṇa rayaṇasañcaē cēva</l>
	      <l>vijayē ya vējayanti jayantē aparājitē</l>
	    </lg>
	  </div>
	  <div type="section" n="775">
	    <p>tattha ṇaṁ aṭṭha disākumārimahattariyāō mahaḍḍhiyāō jāva paliōvamaṭṭhitīyāō parivasanti taṁ jahā —</p>
	  </div>
	  <div type="section" n="776">
	    <lg n="776">
	      <l>alambusā mittakēsī poṇḍari gīyavāruṇī</l>
	      <l>āsā savvagā cēva sirī hirī cēva uttaratō</l>
	    </lg>
	  </div>
	  <div type="section" n="777">
	    <p>aṭṭha ahēlōgavatthavvāō disākumārimahattariyāō pa0-</p>
	  </div>
	  <div type="section" n="778">
	    <lg n="778">
	      <l>bhōgaṅkarā bhōgavatī subhōgā bhōgamāliṇī</l>
	      <l>suvacchā vacchamittā ya vārisēṇā balāhagā</l>
	    </lg>
	  </div>
	  <div type="section" n="779">
	    <p>aṭṭha uḍḍhalōgavatthavvāō disākumārimahattariyāō pannattāō taṁ jahā-</p>
	  </div>
	  <div type="section" n="780">
	    <lg n="780">
	      <l>mēghaṅkarā mēghavatī sumēdhā mēghamāliṇī</l>
	      <l>tōyadhārā vicittāya pupphamālā aninditā</l>
	    </lg>
	  </div>
	  <div type="section" n="781">
	    <p>aṭṭha kappā tiriyamissōvavaṇṇagā paṇṇattā taṁ jahā — sōhammē jāva sahassārē, ētēsu ṇaṁ aṭṭhasu kappēsu aṭṭha indā paṇṇattā taṁ jahā — sakkē jāva sahassārē.</p>
	    <p>ētēsi ṇaṁ aṭṭhaṇhaṁ indāṇaṁ aṭṭha pariyāṇiyā vimāṇā paṇṇattā taṁ jahā — pālaē pupphaē sōmaṇasē sirivacchē nandiyāvattē kāmakamē pītimaṇē vimalē.</p>
	  </div>
	  <div type="section" n="782">
	    <p>aṭṭhaṭṭhamiyā ṇaṁ bhikkhupaḍimā caüsaṭṭhīē rāidiēhiṁ dōhi ya aṭṭhāsītēhiṁ bhikkhāsatēhiṁ ahāsuttaṁ jāva aṇupālitāvi bhavati.</p>
	  </div>
	  <div type="section" n="783">
	    <p>aṭṭhavidhā saṁsārasamāvaṇṇagā jīvā pa0 taṁ0- jahā — paḍhamasamayanēraïyā apaḍhamasamaya-nēraïyā paḍhamasamayatiriyā ēvaṁ jāva apaḍhamasamayadēvā.</p>
	    <p>aṭṭhavidhā savvajīvā paṇṇattā taṁ jahā — nēraïyā tirikkhajōṇiyā tirikkhajōṇiṇīō maṇussā maṇussīō dēvā dēvīō siddhā, ahavā — aṭṭhavidhā savvajīvā paṇṇattā taṁ jahā — ābhiṇibōhiya-nāṇī jāva. kēvalanāṇī matiannāṇī sutaannāṇī vibhaṅganāṇī.</p>
	  </div>
	  <div type="section" n="784">
	    <p>aṭṭhavidhē sañjamē pannattā taṁ jahā — paḍhamasamayasuhumasamparāyasarāgasañjamē apaḍhamasamaya-suhumasamparāyasarāgasañjamē paḍhamasamayabādarasamparāyasarāgasañjamē apaḍhamasamayabādarasamparāyasarāgasañjamē paḍhama-samayaüvasantakasāyavītarāgasañjē apaḍhamasamayaüvasantakakasāyavītarāgasañjamē paḍhamasamayakhīṇakasāyavītarāga-sañjamē apaḍhamasamayakhīṇakasāyavītarāgasañjamē.</p>
	  </div>
	  <div type="section" n="785">
	    <p>aṭṭha puḍhavīō pa0 taṁ0- rayaṇappabhā jāva ahēsattamā īsipabbhārā īsipabbhārāēṇaṁ puḍhavīē bahumajjhadēsabhāgē aṭṭhajōyaṇiē khettē aṭṭha jōyaṇāiṁ vāhallēṇaṁ pannattā.</p>
	    <p>īsipabbhārāē ṇaṁ puḍhavīē aṭṭha nāmadhejjā paṇṇattā taṁ jahā — īsiti vā īsipabbhārāti vā taṇūti vā taṇutaṇūi vā siddhīti vā siddhalaēti vā muttīti vā muttālaēti vā.</p>
	  </div>
	  <div type="section" n="786">
	    <p>aṭṭhahiṁ ṭhāṇēhiṁ sammaṁ ghaḍitavvaṁ jatitavvaṁ parakkamitavvaṁ assiṁ ca ṇaṁ aṭṭhē nō pamāētavvaṁ bhavati asuyāṇaṁ dhammāṇaṁ sammaṁ suṇaṇatāē abbhuṭṭaṭhētavvaṁ bhavati, sutāṇaṁ dhammāṇaṁ ōgiṇhaṇayāē uvadhāraṇayāē abbhuṭṭhētavvaṁ bhavati, pāvāṇaṁ kammāṇaṁ sañjamēṇakaraṇatāē abbhuṭṭhēyavvaṁ bhavati, pōrāṇāṇaṁ kammāṇaṁ tavasā vigiñcaṇatāē visōhaṇatāē abbhuṭṭhētavvaṁ bhavati, asaṅgihītaparijaṇassa saṅgiṇhaṇatāē abbhuṭṭhēyavvaṁ bhavati, sēhaṁ āyāragōyaraṁ gāhaṇatāē abbhuṭṭhēyavvaṁ bhavati, gilāṇassa agilāē vēyāvaccakaraṇatāē abbhuṭṭhēyavvaṁ bhavati, sāhammiyāṇamadhi-karaṇaṁsi uppaṇṇaṁsi tattha aṇissitōvassitō apakkhaggāhī majjhatthabhāvabhūtē kaha nu sāhammiyā appasaddā appajhañjhā appatumantumā uvasāmaṇatāē abbhuṭṭhēyavvaṁ bhavati.</p>
	  </div>
	  <div type="section" n="787">
	    <p>mahāsukkā-sahassārēsu ṇaṁ kappēsu vimāṇā aṭṭha jōyaṇasatāiṁ uḍḍhaṁ uccattēṇaṁ paṇṇattā.</p>
	  </div>
	  <div type="section" n="788">
	    <p>arahatō ṇaṁ ariṭṭhanēmissa aṭṭhasayā vādīṇaṁ sadēvamaṇuyāsurāē parisāē vādē aparājitāṇaṁ ukkōsiyā vādisampayā hutthā.</p>
	  </div>
	  <div type="section" n="789">
	    <p>aṭṭhasamaïē kēvalisamugdhātē pannattā taṁ jahā — paḍhamē samaē daṇḍaṁ karēti bīē samaē kavāḍaṁ karēti tatiē samaē manthaṁ karēti caütthē samaē lōgaṁ purēti pañcamē samaē lōgaṁ paḍisāharati chaṭṭhē samaē manthaṁ paḍisāharati sattamē samaē kavāḍaṁ paḍisāharati aṭṭhamē daṇḍaṁ paḍisāharati.</p>
	  </div>
	  <div type="section" n="790">
	    <p>samaṇassa ṇaṁ bhagavatō mahāvīrassa aṭṭha sayā anuttarōvavāiyāṇaṁ gatikallāṇāṇaṁ ṭhitikallāṇāṇaṁ āgamēsibhaddāṇaṁ ukkōsiyā anuttarōvavāiyasampayā hutthā.</p>
	  </div>
	  <div type="section" n="791">
	    <p>aṭṭhavidhā vāṇamantarā dēvā paṇṇattā taṁ jahā — pisāyā bhūtā jakkhā rakkhasā kinnarā kimpurisā mahōragā gandhavvā.</p>
	    <p>ētēsi ṇaṁ aṭṭhavihāṇaṁ vāṇamantaradēvāṇaṁ aṭṭha cēiyarukkhā paṇṇattā taṁ jahā —</p>
	  </div>
	  <div type="section" n="792">
	    <lg n="792">
	      <l>kalambō u pisāyāṇaṁ vaḍō jakkhāṇa cēiyaṁ</l>
	      <l>tulasī bhūyāṇa bhavē rakkhāsāṇaṁ ca kaṇḍaō</l>
	    </lg>
	  </div>
	  <div type="section" n="793">
	    <lg n="793">
	      <l>asōō kinnarāṇaṁ ca kimpurisāṇaṁ tu campaō</l>
	      <l>nāgarukkhō bhuyaṅgāṇaṁ gandhavvāṇa ya tenduō</l>
	    </lg>
	  </div>
	  <div type="section" n="794">
	    <p>imīsē rayaṇappabhāē puḍhavīē bahusamaramaṇijjāō bhūmibhāgāō aṭṭhajōyaṇasatē uḍḍhamabāhāē suravimāṇē cāraṁ carati.</p>
	  </div>
	  <div type="section" n="795">
	    <p>aṭṭha nakkhattā candēṇaṁ saddhiṁ pamaddaṁ jōgaṁ jōenti taṁ jahā — kattiyā rōhiṇī punavvasū mahā cittā visāhā anurādhā jeṭṭhā.</p>
	  </div>
	  <div type="section" n="796">
	    <p>jambuddīvassa ṇaṁ dīvassa dārā aṭṭha jōyaṇāiṁ uḍḍhaṁ uccattēṇaṁ paṇṇattā.</p>
	    <p>savvēsimpi dīvasamuddāṇaṁ dārā aṭṭha jōyaṇāiṁ uḍḍhaṁ uccattēṇaṁ paṇṇattā.</p>
	  </div>
	  <div type="section" n="797">
	    <p>purisavēyaṇijjassa ṇaṁ kammassa jahannēṇaṁ aṭṭhasaṁvaccharāiṁ bandhaṭhitī pannattā jasōkittīnāmassa ṇaṁ kammassa jahannēṇaṁ aṭṭha muhuttāiṁ bandhaṭhitī pannattā.</p>
	    <p>uccagōtassa ṇaṁ kammassa [jahannēṇaṁ aṭṭha muhuttāiṁ bandhaṭhitī pannattā]</p>
	  </div>
	  <div type="section" n="798">
	    <p>tēindiyāṇaṁ aṭṭha jāti-kulakōḍī-jōṇīpamuha-satasahassā pa0.</p>
	  </div>
	  <div type="section" n="799">
	    <p>jīvā ṇaṁ aṭṭhaṭhāṇanivvattitē poggalē pāvakammattāē ciṇiṁsu vā ciṇanti vā ciṇissanti vā taṁ jahā — paḍhamasamayanēraïyanivvattitē jāva apaḍhamasamayadēvanivvattitē, ēvaṁ-ciṇa-uvaciṇa jāva nijjarā cēva aṭṭhapaēsiyā khandhā anantā paṇṇattā.</p>
	    <p>aṭṭhapaēsōgāḍhā poggalā anantā paṇṇattā jāva aṭṭhaṇalukkhā poggalā anantā paṇṇattā.</p>
	  </div>
	</div><!-- uddēsō 1 !-->
      </div><!-- ṭhāṇaṁ 8 !-->
      <div type="ṭhāṇaṁ" n="9">
	<div type="uddēsō" n="1">
	  <div type="section" n="800">
	    <p>navahiṁ ṭhāṇēhiṁ samaṇē nigganthē sambhōiyaṁ visambhōiyaṁ karēmāṇē nātikkamati taṁ jahā — āyariyapaḍiṇīyaṁ uvajjhāyapaḍiṇīyaṁ thērapaḍiṇīyaṁ kulapaḍiṇīyaṁ gaṇapaḍiṇīyaṁ saṅghapaḍiṇīyaṁ nāṇapaḍiṇīyaṁ daṁsaṇapaḍiṇīyaṁ carittapaḍiṇīyaṁ.</p>
	  </div>
	  <div type="section" n="801">
	    <p>nava bambhacērā paṇṇattā taṁ jahā — satthapariṇṇā lōgavijaō jāva uvahāṇasuyaṁ mahāpariṇṇā.</p>
	  </div>
	  <div type="section" n="802">
	    <p>nava bambhacēraguttīō paṇṇattāō taṁ jahā — vivittāiṁ sayaṇāsaṇāiṁ sēvittā bhavati-nō itthisaṁsattāiṁ nō pasusaṁsattāiṁ nō paṇḍagasaṁsattāiṁ, nō itthīṇaṁ kahaṁ kahettā bhavati, nō itthiṭhāṇāiṁ sēvittā bhavati, nō itthīṇamindiyāiṁ maṇōharāiṁ manōramāiṁ ālōittā nijjhāitā bhavati, nō paṇītarasabhōī bhavatī, nō pāṇabhōyaṇassa atimattamāhāraē sayā bhavati, nōpuvvarataṁ puvvakīliyaṁ sarettā bhavati, nō saddāṇuvātī nō rūvāṇuvātī nō silōgāṇuvātī bhavati, nō sātasokkhapaḍibaddhē yāvi bhavati, nava bambhacēraaguttīō paṇṇattāō taṁ jahā — nō vivittāiṁ sayaṇāsaṇāiṁ sēvittā bhavati itthīsaṁsattāiṁ pasusaṁsatāiṁ paṇḍagasaṁsattāiṁ itthīṇaṁ kahaṁ kahettā bhavati itthiṭhāṇāiṁ sēvittā bhavati, itthīṇaṁ indiyāi jāva nijjhāittā bhavati, paṇīyarasabhōi bhavati, pāṇabhōyaṇassa aïmāyamāhāraē sayā bhavati, puvvarayaṁ puvvakīliyaṁ sarittā bhavati, saddāṇuvāī rūvāṇuvāī silōgāṇuvāī bhavati, sāyāsokkhapaḍibaddhē yāvi bhavati.</p>
	  </div>
	  <div type="section" n="803">
	    <p>abhinandaṇāō ṇaṁ arahaō sumatī arahā navahiṁ sāgarōvamakōḍīsayasahassēhiṁ vīikkantēhiṁ samuppaṇṇē.</p>
	  </div>
	  <div type="section" n="804">
	    <p>nava sabbhāvapayatthā paṇṇattā taṁ jahā — jīvā ajīvā puṇṇaṁ pāvaṁ āsavō saṁvarō nijjarā bandhō mokkhō.</p>
	  </div>
	  <div type="section" n="805">
	    <p>navavihā saṁsārasamāvaṇṇagā jīvā paṇṇattā taṁ jahā — puḍhavikāiyā jāva vaṇassaïkā-iyā, bēindiyā jāva pañcindiyatti.</p>
	    <p>puḍhavikāiyā navagatiyā navaāgatiyā paṇṇattā taṁ jahā — puḍhavikāiē puḍhavikāiēsu uvavajja-māṇē puḍhavikāiēhintō vā jāva pañcindiēhintō vā uvavajjejjā.</p>
	    <p>sē cēva ṇaṁ sē puḍhavikāiē puḍhavikāyattaṁ vippajahamāṇē puḍhavikāittāē vā jāva pañcindiyattāē vā gacchejjā, ēvamāukāiyāvi jāva pañcindiyatti.</p>
	    <p>navavidhā savvajīvā paṇṇattā taṁ jahā — ēgindiyā bēindiyā tēindiyā caürindiyā nēraïyā pañcindiyatirikkhajōṇiyā maṇuya dēvā siddhā, ahavā — navavihā savvajīvā paṇṇattā taṁ jahā — paḍhamasamayanēraïyā apaḍhamasamayanēraïyā jāva [paḍhamasamayatiriyā apaḍhamasamayatiriyā paḍhamasamayamaṇuyā apaḍhamasamayamaṇuyā paḍhamasamayadēvā] apaḍhamasamayadēvā siddhā, navavihā savvajīvōgāhaṇā paṇṇattā taṁ jahā — puḍhavikāiōgāhaṇō āukāiōgāhaṇā jāva vaṇassaïkāiōgāhaṇā bēindiyaōgāhaṇā tēindiyaōgāhaṇā caürindiyaōgāhaṇā pañcindiyaōgāhaṇā.</p>
	    <p>jīvā ṇaṁ navahiṁ ṭhāṇēhiṁ saṁsāraṁ vattiṁsu vā vattanti vā vattissanti vā taṁ jahā — puḍhavikāittāē jāva pañcindiyattāē.</p>
	  </div>
	  <div type="section" n="806">
	    <p>navahiṁ ṭhāṇēhiṁ rōguppattī siyā taṁ jahā — accāsaṇayāē ahitāsaṇayāē atiniddāē atijāgaritēṇaṁ uccāranirōhēṇaṁ pāsavaṇanirōhēṇaṁ addhāṇagamamēṇaṁ bhōyaṇapaḍikūlatāē indiyatthavikōvaṇayāē.</p>
	  </div>
	  <div type="section" n="807">
	    <p>navavidhē darisaṇāvaraṇijjē kammē pannattā taṁ jahā — niddā niddāniddā payalā payalāpayalā thīṇagiddhī cakkhudaṁsaṇāvaraṇē acakkhudaṁsaṇāvaraṇē ōhidaṁsaṇāvaraṇē kēvaladaṁsaṇāvaraṇē.</p>
	  </div>
	  <div type="section" n="808">
	    <p>abhiī ṇaṁ nakkhattē sātirēgē navamuhuttē candēṇa saddhiṁ jōgaṁ jōēti, abhiiāiyā ṇaṁ nava nakkhattā ṇaṁ candassa uttarēṇaṁ jōgaṁ jōenti, taṁ jahā — abhiī savaṇō ghaṇiṭṭhā sayabhisayā puvvābhaddavayā uttarāpoṭṭhavayā rēvaī assiṇī bharaṇī.</p>
	  </div>
	  <div type="section" n="809">
	    <p>imīsē ṇaṁ rayaṇappabhāē puḍhavīē bahusamaramaṇijjāō bhūmībhāgāō nava jōaṇasatāiṁ uḍḍhaṁ abāhāē uvarillē tārārūvē cāraṁ carati.</p>
	  </div>
	  <div type="section" n="810">
	    <p>jambuddīvē ṇaṁ dīvē navajōyaṇiā macchā pavisiṁsu vā pavisanti vā pavisissanti vā.</p>
	  </div>
	  <div type="section" n="811">
	    <p>jambuddīvē dīvē bhārahē vāsē imīsē ōsappiṇīē nava baladēva-vāsudēvapiyarō hutthā (taṁ jahā).</p>
	  </div>
	  <div type="section" n="812">
	    <lg n="812">
	      <l>payāvatī ya bambhē roddē sōmē sivēti ya</l>
	      <l>mahasīhē aggisīhē dasarahē navamē ya vasudēvē</l>
	    </lg>
	  </div>
	  <div type="section" n="813">
	    <p>ittō āḍhattaṁ jadhā samavāyē niravasēsaṁ jāva ēgā sē gabbhavasahī sijjhihiti āgamēssēṇaṁ.</p>
	    <p>jambuddīvē dīvē bhārahē vāsē āgamēsāē ussappiṇīē nava baladēva-vāsudēvapitarō bhavissanti, nava baladēva-vāsudēvamāyarō bhavissanti, ēvaṁ jadhā samavāē niravasēsaṁ jāva mahābhīmasēṇē suggīvē ya apacchimē.</p>
	  </div>
	  <div type="section" n="814">
	    <lg n="814">
	      <l>ēē khalu paḍisattū kittipurisāṇa vāsudēvāṇaṁ</l>
	      <l>savvē vi cakkajōhī hammēhintī sacakkēhiṁ</l>
	    </lg>
	  </div>
	  <div type="section" n="815">
	    <p>ēgamēgē ṇaṁ mahānidhī nava-nava jōyaṇāiṁ vikkhambhēṇaṁ pannattā, ēgamēgassa ṇaṁ raṇṇō cāurantacakkavaṭṭissa nava mahānihiō pannattā (taṁ jahā).</p>
	  </div>
	  <div type="section" n="816">
	    <lg n="816">
	      <l>nēsappē paṇḍuyaē piṅgalaē savvarayaṇa mahāpaümē</l>
	      <l>kālē ya mahākālē māṇavaga mahānihī saṅkhē</l>
	    </lg>
	  </div>
	  <div type="section" n="817">
	    <lg n="817">
	      <l>nēsappaṁmi nivēsā gāmāgara-nagara-paṭṭaṇāṇaṁ ca</l>
	      <l>dōṇamuha-maḍambāṇaṁ khandhārāṇaṁ gihāṇaṁ ca</l>
	    </lg>
	  </div>
	  <div type="section" n="818">
	    <lg n="818">
	      <l>gaṇiyassa ya bīyāṇaṁ māṇummāṇassa jaṁ pamāṇaṁ ca</l>
	      <l>dhaṇassa ya bīyāṇaṁ uppatī paṇḍuē bhaṇiyā</l>
	    </lg>
	  </div>
	  <div type="section" n="819">
	    <lg n="819">
	      <l>savvā ābharaṇavihī purisāṇaṁ jā ya hōi mahilāṇaṁ</l>
	      <l>āsāṇa ya hatthīṇa ya piṅgalaganihiṁmi sā bhaṇiyā</l>
	    </lg>
	  </div>
	  <div type="section" n="820">
	    <lg n="820">
	      <l>rayaṇāiṁ savvarayaṇē coddasa pavarāiṁ cakkavaṭṭissa</l>
	      <l>upajjanti ēgindiyāiṁ pañcindiyāiṁ ca</l>
	    </lg>
	  </div>
	  <div type="section" n="821">
	    <lg n="821">
	      <l>vatthāṇa ya uppattī nipphattī cēva savvabhattīṇaṁ</l>
	      <l>raṅgāṇa ya dhōyāṇa ya savvā ēsā mahāpaümē</l>
	    </lg>
	  </div>
	  <div type="section" n="822">
	    <lg n="822">
	      <l>kālē kālannāṇaṁ bhavva purāṇaṁ ca tīsu vāsēsu</l>
	      <l>sippasataṁ kammāṇi ya tiṇṇi payāē hiyakarāiṁ</l>
	    </lg>
	  </div>
	  <div type="section" n="823">
	    <lg n="823">
	      <l>lōhassa ya uppattī hōi mahākālē āgārāṇaṁ ca</l>
	      <l>ruppassa suvaṇṇassa ya maṇi-motti-sila-ppavālāṇaṁ</l>
	    </lg>
	  </div>
	  <div type="section" n="824">
	    <lg n="824">
	      <l>jōdhāṇa ya uppattī āvaraṇāṇaṁ ca paharaṇāṇaṁ ca</l>
	      <l>savvā ya juddhanītī māṇavaē daṇḍanītī ya</l>
	    </lg>
	  </div>
	  <div type="section" n="825">
	    <lg n="825">
	      <l>naṭṭavihī nāḍagavihī kavvassa caüvvihassa uppattī</l>
	      <l>saṅkhē mahāṇihimmī tuḍiyaṅgāṇaṁ ca savvēsiṁ</l>
	    </lg>
	  </div>
	  <div type="section" n="826">
	    <lg n="826">
	      <l>cakkaṭṭhapaïṭṭhāṇā aṭṭhussēhā ya nava ya vikkhambhē</l>
	      <l>bārasadīha mañjūsa-saṇṭhiyā jahṇavīi muhē</l>
	    </lg>
	  </div>
	  <div type="section" n="827">
	    <lg n="827">
	      <l>vērūliyamaṇi-kavāḍā kaṇagamayā vividha-rayaṇa-paḍipuṇṇā</l>
	      <l>sasi-sūra-cakka-lakkhaṇa-aṇusama-juga-bāhu-vayaṇā ya</l>
	    </lg>
	  </div>
	  <div type="section" n="828">
	    <lg n="828">
	      <l>paliōvamaṭṭhitīyā nihisariṇāmā ya tēsu khalu dēvā</l>
	      <l>jēsiṁ tē āvāsā akkijjā āhivaccā vā</l>
	    </lg>
	  </div>
	  <div type="section" n="829">
	    <lg n="829">
	      <l>ēē tē navanihiṇō pabhūtadhaṇarayaṇasañcayasamiddhā</l>
	      <l>jē vasamuvagacchanti savvēsiṁ cakkavaṭṭīṇaṁ</l>
	    </lg>
	  </div>
	  <div type="section" n="830">
	    <p>nava vigatīō pa0 taṁ0 khīraṁ dadhiṁ navanītaṁ sappiṁ tēlaṁ guḍō mahuṁ majjaṁ maṁsaṁ.</p>
	  </div>
	  <div type="section" n="831">
	    <p>nava-sōta-parissavā bondī pa0 taṁ0 taṁ dō sōtā dō nettā dō ghāṇā muhaṁ pōsaē pāū.</p>
	  </div>
	  <div type="section" n="832">
	    <p>navavidhē puṇṇē pannattā taṁ jahā — aṇṇapuṇṇē pānapuṇṇē vatthapuṇṇē lēṇapuṇṇē sayaṇapuṇṇē maṇapuṇṇē vaïpuṇṇē kāyapuṇṇē namukkārapuṇṇē.</p>
	  </div>
	  <div type="section" n="833">
	    <p>nava pāvassāyataṇā paṇṇattā taṁ jahā — pāṇātivātē [musāvāē adinnādāṇē mēhuṇē] pariggahē kōhē mānē māyā lōbhē.</p>
	  </div>
	  <div type="section" n="834">
	    <p>navavidhē pāvasuyapasaṅgē pannattā (taṁ jahā —).</p>
	  </div>
	  <div type="section" n="835">
	    <lg n="835">
	      <l>uppātē nimittē mantē āikkhiē tigicchaē</l>
	      <l>kalā āvaraṇē annāṇē micchāpavayaṇē ti ya</l>
	    </lg>
	  </div>
	  <div type="section" n="836">
	    <p>nava nēuṇiyā vatthū paṇṇattā taṁ jahā —</p>
	    <lg n="836">
	      <l>saṅkhāṇē nimittē kāiē pōrāṇē pārihatthiē</l>
	      <l>arapaṇḍitē vāī ya bhūtikammē tigicchiē</l>
	    </lg>
	  </div>
	  <div type="section" n="837">
	    <p>samaṇassa ṇaṁ bhagavatō mahāvīrassa nava gaṇā hutthā taṁ jahā — gōdāsagaṇē uttara balissahagaṇē uddēhagaṇē cāraṇagaṇē uddavāiyagaṇē vissavāiyagaṇē kāmaḍḍhigaṇē māṇavagaṇē kōḍiyagaṇē.</p>
	  </div>
	  <div type="section" n="838">
	    <p>samaṇēṇaṁ bhagavatā mahāvīrēṇaṁ samaṇāṇaṁ nigganthāṇaṁ navakōḍiparisuddhē bhikkhē pannattā taṁ jahā — na haṇaï na haṇāvaï haṇantaṁ nāṇujāṇaï, na payaï na payāvēti payantaṁ nāṇujāṇati, na kiṇati na kiṇāvēti kiṇantaṁ nāṇujāṇati.</p>
	  </div>
	  <div type="section" n="839">
	    <p>īsāṇassa ṇaṁ dēvindassa dēvaraṇṇō varuṇassa mahāraṇṇō nava aggamahisīō paṇṇa-ttāō.</p>
	  </div>
	  <div type="section" n="840">
	    <p>īsāṇassa ṇaṁ dēvindassa dēvaraṇṇō aggamahisīṇaṁ nava paliōvamāiṁ ṭhitī paṇṇattā, īsāṇē kappē ukkōsēṇaṁ dēvīṇaṁ nava paliōvamāiṁ ṭhitī paṇṇattā.</p>
	  </div>
	  <div type="section" n="841">
	    <p>nava dēvaṇikāyā paṇṇattā taṁ jahā —</p>
	  </div>
	  <div type="section" n="842">
	    <lg n="842">
	      <l>sārassayamāiccā vaṇhī varuṇā ya gaddatōyā ya</l>
	      <l>tusiyā avvāvāhā aggiccā cēva riṭṭhā ya</l>
	    </lg>
	  </div>
	  <div type="section" n="843">
	    <p>avvābāhāṇaṁ dēvāṇaṁ nava dēvā nava dēvasayā pa0 ēvaṁ aggiccāvi, ēvaṁ riṭṭhāvi.</p>
	  </div>
	  <div type="section" n="844">
	    <p>nava gēvejjā-vimāṇa-patthaḍā pannattā taṁ jahā — heṭṭhima-heṭṭhima-gēvijja-vimāṇa-patthaḍē, heṭṭhima-majjhima-gēvijja-vimāṇa-patthaḍē, heṭṭhima-uvarima-gēvijja-vimāṇa-patthaḍē, majjhima-heṭṭhima-gēvijja-vimāma-patthaḍē, majjhima-majjhima-gēvijja-vimāṇa-patthaḍē, majjhima-uvarima-gēvijja vimāṇa-patthaḍē, uvarima-heṭṭhima-gēvijja-vimāṇa-patthaḍē, uvarima-majjhima-gēvijja-vimāṇa-patthaḍē, uvarima-uvarima-gēvijja-vimāṇa-patthaḍē, ētēsi ṇaṁ navaṇhaṁ gēvijja-vimāṇa-patthaḍāṇaṁ nava nāmadhijjā pannattā taṁ jahā —</p>
	  </div>
	  <div type="section" n="845">
	    <lg n="845">
	      <l>bhaddē subhaddē sujātē sōmaṇasē piyadarisaṇē</l>
	      <l>sudaṁsaṇaṁ amōhē ya suppabuddhē jasōdharē</l>
	    </lg>
	  </div>
	  <div type="section" n="846">
	    <p>navavihē āupariṇāmē pa pannattē taṁ jahā — gatipariṇāmē gatibandhaṇapariṇāmē ṭhitī- pariṇāmē ṭhiti-bandhaṇapariṇāmē uḍḍhaṅgāravapariṇāmē ahēgāravapariṇāmē tiriyaṅgāravapariṇāmē dīhaṅgāravapariṇāmē rahassaṅgāravapariṇāmē.</p>
	  </div>
	  <div type="section" n="847">
	    <p>navanavamiyā ṇaṁ bhikkhupaḍimā ēgāsītīē rātindiēhiṁ caühiṁ ya pañcuttarēhiṁ bhikkhāsatēhiṁ ahāsuttaṁ jāva ārāhiyā yāvi bhavati.</p>
	  </div>
	  <div type="section" n="848">
	    <p>navavidhē pāyacchittē pannattā taṁ jahā — ālōyaṇārihē paḍikkamaṇārihē tadubhayārihē vivēgārihē viusaggārihē tavārihē chēyārihē mūlārihē aṇavaṭṭhappārihē.</p>
	  </div>
	  <div type="section" n="849">
	    <p>jambuddīvē dīvē mandarassa pavvayassa dāhiṇē ṇaṁ bharahē dīhavētaḍḍhē nava kūḍā pannattā (taṁ jahā —)</p>
	  </div>
	  <div type="section" n="850">
	    <lg n="850">
	      <l>siddhē bharahē khaṇḍaga māṇī vēyaḍḍha puṇṇa timisaguhā</l>
	      <l>bharahē vēsamaṇē yā bharahē kūḍāṇa nāmāiṁ</l>
	    </lg>
	  </div>
	  <div type="section" n="851">
	    <p>jambuddīvē dīvē mandarassa pavvayassa dāhiṇē ṇaṁ nisahē vāsaharapavvatē nava kūḍā pannattā taṁ jahā — </p>
	  </div>
	  <div type="section" n="852">
	    <lg n="852">
	      <l>siddhi nisahē harivāsa vidēha hari dhiti a sītōyā</l>
	      <l>avaravidēhē rūyagē nisahē kūḍāṇa nāmāṇi</l>
	    </lg>
	  </div>
	  <div type="section" n="853">
	    <p>jambuddīvē dīvē mandarapavvatē nandanavanē nava kūḍā pa0 taṁ0-</p>
	  </div>
	  <div type="section" n="854">
	    <lg n="854">
	      <l>nandaṇē mandarē cēva nisahē hēmavatē rayaya rūyaē ya</l>
	      <l>sāgaracittē vaïrē balakūḍē cēva boddhavvē</l>
	    </lg>
	  </div>
	  <div type="section" n="855">
	    <p>jambuddīvē dīvē mālavantavakkhārapavvatē nava kūḍā pannattā taṁ0-.</p>
	  </div>
	  <div type="section" n="856">
	    <lg n="856">
	      <l>siddhē ya mālavantē uttakuru kaccha sāgarē rayatē</l>
	      <l>sītā ya punnanāmē harissahakūḍē ya boddhavvē</l>
	    </lg>
	  </div>
	  <div type="section" n="857">
	    <p>jambuddīvē dīvē kacchē dīhavēyaḍḍhē nava kūḍā pannattā taṁ jahā-</p>
	  </div>
	  <div type="section" n="858">
	    <lg n="858">
	      <l>siddhē kacchē khaṇḍaga māṇī vēyaḍḍha puṇṇa timisaguhā</l>
	      <l>kacchē vēsamaṇē yā kaccha kūḍāṇa nāmāiṁ</l>
	    </lg>
	  </div>
	  <div type="section" n="859">
	    <p>jambuddīvē dīvē sukacchē dīhavēyaḍḍhē nava kūḍā pannattā taṁ0-</p>
	  </div>
	  <div type="section" n="860">
	    <lg n="860">
	      <l>siddhē sukacchē khaṇḍaga māṇī vēyaḍḍha puṇṇa timisaguhā</l>
	      <l>sukacchē vēsamaṇē yā sukacchē kūḍāṇa nāmāiṁ</l>
	    </lg>
	  </div>
	  <div type="section" n="861">
	    <p>ēvaṁ jāva pokkhalāvaïṁmi dīhavēyaḍḍhē ēvaṁ vacchē dīhavēyaḍḍhē ēvaṁ jāva maṅgalāvatiṁmi dīhavēyaḍḍhē jambuddīvē dīvē vijjuppabhē vakkhārapavvatē nava kūḍā pa0 taṁ0-</p>
	  </div>
	  <div type="section" n="862">
	    <lg n="862">
	      <l>siddhē a vijjunāmē dēvakurā pamha kaṇaga sōvatthī</l>
	      <l>sīōdā ya sayajalē harikūḍē cēva boddhavvē</l>
	    </lg>
	  </div>
	  <div type="section" n="863">
	    <p>jambuddīvē dīvē pamhē dīhavēyaḍḍhē nava kūḍā pa0taṁ0 siddhē pamhē khaṇḍaga māṇī vēyaḍḍha puṇṇa timisaguhā pamhē vēsamaṇē yā pamhē kūḍāṇa nāmāiṁ ēvaṁ cēva jāva salilātiṁmi dīhavēyaḍḍhē, ēvaṁ vappē dīhavēyaḍḍhē ēvaṁ jāva gandhilāvatiṁmi dīhavēyaḍḍhē nava kūḍā pa0 taṁ0-</p>
	  </div>
	  <div type="section" n="864">
	    <lg n="864">
	      <l>siddhē gandhila khaṇḍaga māṇi vēyaḍḍha puṇṇa timisaguhā</l>
	      <l>gandhilāvati vēsamaṇē kuḍāṇaṁ honti nāmāiṁ</l>
	    </lg>
	  </div>
	  <div type="section" n="865">
	    <p>ēvaṁ-savvēsu dīhavēyaḍḍhēsu dō kūḍā sarisanāmagā sēsā tē cēva, jambuddīvē dīvē mandarassa pavvayassa uttarē ṇaṁ nēlavantē vāsaharapavvatē nava kūḍā pa0 taṁ0-</p>
	  </div>
	  <div type="section" n="866">
	    <lg n="866">
	      <l>siddhē nēlavantē vidēhē sītā kittī ya nārikantā ya</l>
	      <l>avaravidēhē rammagakūḍē uvadaṁsaṇē cēva</l>
	    </lg>
	  </div>
	  <div type="section" n="867">
	    <p>jambuddīvē dīvē mandarassa pavvayassa uttarē ṇaṁ ēravatē dīhavētaḍḍhē nava kūḍā pannattā taṁ jahā —</p>
	  </div>
	  <div type="section" n="868">
	    <lg n="868">
	      <l>siddhēravaē khaṇḍaga māṇī vēyaḍḍha puṇṇa timisaguhā</l>
	      <l>ēravatē vēsamaṇē ēravatē kūḍanāmāiṁ</l>
	    </lg>
	  </div>
	  <div type="section" n="869">
	    <p>pāsē ṇaṁ arahā purisādāṇiē vajjarisahanārāyasaṅghayaṇē samacaüraṁsa-saṇṭhāṇa-saṇṭhitē nava rayaṇīō uḍḍhaṁ uccattēṇaṁ hutthā.</p>
	  </div>
	  <div type="section" n="870">
	    <p>samaṇassa ṇaṁ bhagavatō mahāvīrassa titthaṁsi navahiṁ jīvēhiṁ titthagaranāmagottē kammē nivvattitē taṁ jahā — sēṇiēṇaṁ supāsēṇaṁ udāiṇā poṭṭilēṇaṁ aṇagārēṇaṁ daḍhāuṇā saṅkhēṇaṁ sataēṇaṁ sulasāē sāviyāē rēvatīē.</p>
	  </div>
	  <div type="section" n="871">
	    <p>ēsa ṇaṁ ajjō kaṇhē vāsudēvē, rāmē baladēvē, udaē pēḍhālaputtē, puṭṭilē, sataē gāhā-vatī, dāruē niyaṇṭhē, saccaī niyaṇṭhīputtē, sāviyabuddhē ambaḍē parivvāyaē, ajjāvi ṇaṁ supāsā pāsāvaccijjā, āgamēssāē ussappiṇīē cāujjāmaṁ dhammaṁ paṇṇavaïttā sijjhihinti. jāva antaṁ kāhinti.</p>
	  </div>
	  <div type="section" n="872">
	    <p>ēsa ṇaṁ ajjō sēṇiē rāyā bhimbhisārē kālamāsē kālaṁ kiccā imīsē rayaṇappabhāē puḍhavīē sīmantaē naraē caürāsītivāsasahassaṭṭhitīyaṁsi nirayaṁsi nēraïyattāē uvavajjihiti sē ṇaṁ tattha nēraïē bhavissati-kālē kālōbhāsē jāva paramakiṇhē vaṇṇēṇaṁ sē ṇaṁ tattha vēyaṇaṁ vēdihitī ujjalaṁ jāva durahiyāsaṁ.</p>
	    <p>sē ṇaṁ tatō narayāō uvvaṭṭettā āgamēsāē ussappiṇīē ihēva jambuddīvē dīvē bharahē vāsē vēyaḍḍhagiripāyamūlē puṇḍēsu jaṇavēēsu sataduvārē nagarē saṁmuissa kulakarassa bhaddāē bhāriyāē kucchiṁsi pumattāē paccāyāhiti, taē ṇaṁ sā bhaddā bhāriyā navaṇhaṁ māsāṇaṁ bahupaḍipuṇṇāṇaṁ addhaṭṭhamāṇa ya rāindiyāṇaṁ vītikka-mantāṇaṁ sukumālapāṇipāyaṁ ahīṇapaḍipuṇṇa-pañcindiya-sarīraṁ lakkhaṇa-vañjaṇa-jāva surūvaṁ dāragaṁ payāhitī jaṁ rayaṇiṁ ca ṇaṁ sē dāraē payāhitī taṁ rayaṇiṁ ca ṇaṁ sataduvārē nagarē sabbhantarabāhiraē bhāraggasō ya kumbhaggasō ya paümavāsē ya rayaṇavāsē ya vāsē vāsihiti.</p>
	    <p>taē ṇaṁ tassa dārayassa ammāpiyarō ekkārasamē divasē vīikkantē [nivattē asuijāya-kammakaraṇē sampattē] bārasāhē ayamēyārūvaṁ goṇṇaṁ guṇanipphaṇaṁ nāmadhijjaṁ kāhinti jamhā ṇaṁ amhamimaṁsi dāragaṁsi jātaṁsi samāṇaṁsi sayaduvārē nagarē sabbhintarabāhiraē bhāraggasō ya kumbhaggasō ya paümavāsē ya rayaṇavāsē ya vāsē vuṭṭhē taṁ hōu namamhamimassa dāragassa nāmadhijjaṁ mahāpaümē-mahāpaümē.</p>
	    <p>taē ṇaṁ tassa dāragassa ammāpiyarō nāmadhijjaṁ kāhinti- mahāpaümetti taē ṇaṁ mahāpaümaṁ dāragaṁ ammāpitarō sātirēgaṁ aṭṭhavāsajātagaṁ jāṇittā mahatā-mahatā rāyābhisēēṇaṁ abhisiñcihiti, sē ṇaṁ tattha rāyā bhavissati mahatā-himavanta-mahanta-malaya-mandara-mahindasārē rāyavaṇṇaō jāva rajjaṁ pasāsēmāṇē viharissati.</p>
	    <p>taē ṇaṁ tassa mahāpaü-massa raṇṇō annadā kayāi dō dēvā mahiḍḍhiyā jāva mahāsokkhā sēṇākammaṁ kāhintī taṁ jahā — puṇṇabhaddē ya maṇibhaddē ya, taē ṇaṁ sataduvārē nagarē bahavē rāīsara-talavara-māḍambiya-kōḍumbiya-ibbha-seṭṭhisēṇāvati-satthavavāha-ppabhatiyō aṇṇamaṇṇaṁ saddāvēhinti ēvaṁ vaïssantijamhā ṇaṁ dēvāṇuppiyā! amhaṁ mahāpaümassa raṇṇō dō dēvā mahiḍḍhiyā jāva mahāsokkhā sēṇākammaṁ karēti taṁ jahā — puṇṇabhaddē ya māṇibhaddē ya, taṁ hōu ṇaṁ amhaṁ dēvāṇuppiyā! mahāpaümassa raṇṇō doccēvi nāmadhejjē dēvasēṇē-dēvasēṇē, tatē ṇaṁ tassa mahāpaümassa raṇṇō doccēvi nāmadhejjē bhavissaï dēvasēṇēti.</p>
	    <p>taē ṇaṁ tassa dēvasēṇassa raṇṇō annayā kayāī sēya-saṅkhatala-vimala-saṇṇikāsē caüdantē hatthirayaṇē samuppajihiti taē ṇaṁ sē dēvasēṇē rāyā taṁ sēyaṁ saṅkhatala-vimala-saṇṇikāsaṁ caüdantaṁ hatthirayaṇaṁ durūḍhē samāṇē sataduvāraṁ nagaraṁ majjhaṁmajjhēṇaṁ abhikkhaṇaṁ-abhikkhaṇaṁ atijjāhiti ya nijjāhiti ya, taē ṇaṁ sataduvārē nagarē bahavē rāīsara-talavara jāva aṇṇamaṇṇaṁ saddāvēhinti ēvaṁ vaïssanti — jamhā ṇaṁ dēvāṇuppiyā amhaṁ dēvasēṇassa raṇṇō sētē saṅkhatala-vimala-saṇṇikāsē caüdantē hatthirayaṇē samuppaṇṇē taṁ hōu ṇaṁ amhaṁ dēvāṇuppiyā! dēvasēṇassa taccēvi nāmadhejjē vimalavāhaṇē taē ṇaṁ tassa dēvasēṇassa raṇṇō taccēvi nāmadhejjē bhavissati vimalavāhaṇēti.</p>
	    <p>taē ṇaṁ sē vimalavāhaṇē rāyā tīsaṁ vāsāiṁ agāravāsamajjhē vasittā ammāpitīhiṁ dēvattaṁ gatēhiṁ gurumahattaraēhiṁ abbhaṇuṇṇātē samāṇē uduṁmi saraē sambuddhē anuttarē mokkhamaggē puṇaravi lōgantiēhiṁ jīya-kappihiṁ dēvēhiṁ tāhiṁ iṭṭhāhiṁ kantāhiṁ piyāhiṁ maṇuṇṇāhiṁ maṇāmāhiṁ urālāhiṁ kallāṇāhiṁ sivāhiṁ dhaṇṇāhiṁ maṅgalāhiṁ sassiriāhiṁ vaggūhiṁ abhiṇandijjamāṇē abhithuvvamāṇē ya bahiyā subhūmibhāgē ujjāṇē ēgaṁ dēvadūsamāyadāya muṇḍē bhavittā agārāō aṇagāriyaṁ pavvayāhiti.</p>
	    <p>tassa ṇaṁ bhagavantassa sāirēgāiṁ duvālasa vāsāiṁ niccaṁ vōsaṭṭhakāē ciyattadēhē jē kēi uvasaggā uppajjihinti taṁ divvā vā māṇusā vā tirikkhajōṇiyā vā uppannē, tē savvē sammaṁ sahissaï khamissaï titikkhissaï ahiyāsissaï, taē ṇaṁ sē bhagavaṁ aṇagārē bhavissaï iriyāsamiē bhāsāsamiē jāva guttabambhayārī amamē akiñcaṇē chinnaganthē nirupalēvē kaṁsāpāīva mukkatōē jahā bhāvaṇāē jāva suhuyahuyāsaṇē tiva tēyasā jalantē.</p>
	  </div>
	  <div type="section" n="873">
	    <lg n="873">
	      <l>kaṁsē saṅkhē jīvē gagaṇē vātē ya sāraē salilē</l>
	      <l>pukkharapattē kummē vihagē khaggē ya bhāraṇḍē</l>
	    </lg>
	  </div>
	  <div type="section" n="874">
	    <lg n="874">
	      <l>kuñjara vasahē sīhē nagarāyā cēva sāgaramakhōhē</l>
	      <l>candē sūrē kaṇagē vaṁsudharā cēva suhuyahuē</l>
	    </lg>
	  </div>
	  <div type="section" n="875">
	    <p>natthi ṇaṁ tassa bhagavantassa katthaï paḍibandhē bhavissaï, sē ya paḍibandhē caüvvihē pannattā taṁ jahā — aṇḍaēi vā pōyaēi vā uggahēi vā paggahiēi vā, jaṁ ṇaṁ jaṁ ṇaṁ disaṁ icchaï taṁ ṇaṁ taṁ ṇaṁ disaṁ apaḍibaddhē sucibhūē lahubhūē aṇappaganthē sañjamēṇaṁ appāṇaṁ bhāvēmāṇē viharissaï, tassa ṇaṁ bhagavantassa anuttarēṇaṁ nāṇēṇaṁ anuttarēṇaṁ daṁsaṇēṇaṁ anuttarēṇaṁ carittēṇaṁ ēvaṁ ālaēṇaṁ vihārēṇaṁ ajjavēṇaṁ maddavēṇaṁ lāghavēṇaṁ khanttīē muttīē guttīē sacca sañjama tava guṇa sucariya sōya ciya phalaparinivvāṇamaggēṇaṁ appāṇaṁ bhāvēmāṇassa jhāṇantariyāē vaṭṭamāṇassa aṇantē anuttarē nivvādhāē nirāvaraṇē kasiṇē paḍipuṇṇē kēvalavaranāṇadaṁsaṇē samuppajihiti.</p>
	    <p>taē ṇaṁ sē bhagavaṁ arahē jiṇē bhavissati kēvalī savvannū savvadarisī sadēvamaṇuāsurassa lōgassa pariyāgaṁ jāṇaï pāsaï savvalōē savvajīvāṇaṁ āgaïṁ gatiṁ ṭhiyaṁ cayaṇaṁ uvavāyaṁ takkaṁ maṇōmāṇasiyaṁ bhuttaṁ kaḍaṁ parisēviyaṁ āvīkammaṁ rahōkammaṁ arahā arahassa bhāgī taṁ taṁ kālaṁ maṇasavayasakāiē jōgē vaṭṭamāṇāṇaṁ savvalōē savvajīvāṇaṁ savvabhāvē jāṇamāṇē pāsamāṇē viharissaï.</p>
	    <p>taēṇaṁ sē bhagavaṁ tēṇaṁ anuttarēṇaṁ kēvalavaranāṇadaṁsaṇēṇaṁ sadēvamaṇuāsurāiṁ lōgaṁ abhisamiccā samaṇāṇaṁ nigganthāṇaṁ jē kēi uvasaggā uppajjihinti taṁ jahā — divvā vā māṇusā vā tirikkhajōṇiyā vā tē savvē sammaṁ sahissaï khamissaï titikkhissaï ahiyāssii, taē ṇaṁ sē bhagavaṁ aṇagārē bhavissati-iriyāsamitē bhāsāsamitē ēvaṁ jahā vaddhamāṇasāmī taṁ cēva niravasēsaṁ jāva avvāvāraviu-sajōgajuttē, tassa ṇaṁ bhagavantassa ētēṇaṁ vihārēṇaṁ viharamāṇassa duvālasahiṁ saṁvaccharēhiṁ vītikkantēhiṁ tērasahiṁ ya pakkhēhiṁ tērasamassa ṇaṁ saṁvaccharassa antarā vaṭṭamāṇassa anuttarēṇaṁ nāṇēṇaṁ jahā bhāvaṇātē kēvala-varanāṇadaṁsaṇē samuppajihiti jiṇē bhavissati kēvalī savvaṇṇū savvadarisī saṇēraïya jāva pañca mahavvayāiṁ sabhāvaṇāiṁ chacca jīvaṇikāē dhammaṁ dēsēmāṇē viharissati.</p>
	    <p>sē jahāṇāmaē ajjō! maē samaṇāṇaṁ nigganthaṇāṇaṁ ēgē ārambhaṭhāṇē pannattē, ēvāmēva mahāpaümēvi arahā samaṇāṇaṁ nigganthāṇaṁ ēgaṁ ārambhaṭhāṇaṁ paṇṇavēhiti, sē jahāṇāmaē ajjō maē samaṇāṇaṁ nigganthāṇaṁ duvihē bandhaṇē pannattā taṁ jahā — pejjabandhaṇē ya dōsabandhaṇē ya, ēvāmēva mahāpaümēvi arahā samaṇāṇaṁ nigganthāṇaṁ duvihē bandhaṇaṁ paṇṇavēhiti taṁ jahā — pejjabandhaṇaṁ ca dōsabandhaṇaṁ ca, sē jahāṇāmaē ajjō maē samaṇāṇaṁ nigganthāṇaṁ taō daṇḍā pannattā taṁ jahā — maṇadaṇḍē vayadaṇḍē-kāyadaṇḍē ēvāmēva mahāpaümēvi arahā samaṇāṇaṁ nigganthāṇaṁ taō daṇḍē paṇṇavēhiti taṁ jahā — maṇōdaṇḍaṁ vayadaṇḍaṁ kāyadaṇḍaṁ.</p>
	    <p>sē jahāṇāmaē ajjō maē samaṇāṇaṁ nigganthāṇaṁ cattāri kasāyā paṇṇattā taṁ jahā — kōhakasāē jāva lōbhakasāē, pañca kāmaguṇē pa0 taṁ0 chajjīvanikāyā pannattā taṁ jahā — puḍhavikāiyā jāvasaddē jāva phāsē tasakāiyā, ēvāmēva mahāpaümēvi arahā samaṇāṇaṁ nigganthāṇaṁ chajjīva-ṇikāē paṇṇavēhiti taṁ jahā — puḍhavikāiē jāva tasakāiē.</p>
	    <p>sē jahāṇāmaē ajjō maē samaṇāṇaṁ nigganthāṇaṁ satta bhayaṭṭhāṇā pannattā, aṭṭha mayaṭṭhāṇē, nava bambha-cēraguttīō, dasavidhē samaṇadhammē, ēvaṁ jāva tettīsamāsātaṇāutti.</p>
	    <p>sē jahāṇāmaē ajjō maē samaṇāṇaṁ nigganthāṇaṁ naggabhāvē muṇḍabhāvē aṇhāṇaē adantavaṇaē acchattaē anuvāhaṇaē bhūmisejjā phalagasejjā kaṭṭhasejjā kēsalōē bambhacēravāsē paragharapavēsē jāva laddhāvaladdhavittīōē paṇṇattāō, ēvāmēva mahāpaümēvi arahā samaṇāṇaṁ nigganthāṇaṁ naggabhāvaṁ jāva laddhāvaddhavittī paṇṇavēhiti.</p>
	    <p>sē jahāṇāṇaē ajjō! maē samaṇāṇaṁ nigganthāṇaṁ ādhākammiēti vā uddēsiēti vā mīsajjāēti vā ajjhōyaraēti vā pūtiē kītē pāmiccē acchejjē aṇisaṭṭhē abhihaḍanti vā kantārabhattēti vā dubbhikkhamattēti vā gilāṇamattēti vā vaddaliyā-bhattēti vā pāhuṇabhattēti vā mūlabhōyaṇēti vā kandabhōyaṇēti vā phalabhōyaṇēti vā bīyabhōyaṇēti vā hariyabhōyaṇēti vā paḍisiddhē ēvāmēva mahāpaümēvi arahā samaṇāṇaṁ nigganthāṇaṁ ādhākammiyaṁ vā jāva haritabhōyaṇaṁ  paḍisēhissati, sē jahāṇāmaē ajjō! maē samaṇāṇaṁ nigganthāṇaṁ pañcamahavvatiē sapaḍikkamaṇē acēlaē dhammē pannattē ēvāmēva mahāpaümēvi arahā samaṇāṇaṁ nigganthāṇaṁ pañca mahavvatiyaṁ sapaḍikkamaṇaṁ acēlagaṁ dhammaṁ paṇṇavēhiti.</p>
	    <p>sē jahāṇāmaē ajjō! maē samaṇōvāsagāṇaṁ pañcāṇuvvatiē sattasikkhāvatiē duvālasavidhē sāvagadhammē pannattē ēvāmēva mahāpaümēvi arahā samaṇōvāgāṇaṁ pañcāṇuvvatiyaṁ jāva sāvagadhammaṁ paṇṇavēssati.</p>
	    <p>sē jahāṇāmaē ajjō! maē samaṇāṇaṁ nigganthāṇaṁ sejjātarapiṇḍēti vā rāyapiṇḍēti vā paḍisiddhē ēvāmēva mahāpaümēvi arahā samaṇāṇaṁ nigganthāṇaṁ sejjātarapiṇḍaṁ0 vā paḍisēhissati.</p>
	    <p>sē jahāṇāmaē ajjō! mama nava gaṇā ēgārasa gaṇadharā ēvāmēva ahāpaümassavi arahatō nava gaṇā ēgārasa gaṇadharā bhavissanti.</p>
	    <p>sē jahāṇāmaē ajjō ahaṁ tīsaṁ vāsāiṁ agāravāsamajjhē vasittā muṇḍē bhavittā agārāō aṇagāriya pavvaïē duvālasa saṁvaccharāiṁ tērasa pakkhā chaümatthapariyāgaṁ pāuṇittā tērasahiṁ pakkhēhiṁ ūṇagāiṁ tīsaṁ vāsāiṁ kēvalipariyāgaṁ pāuṇittā bāyālīsaṁ vāsāiṁ sāmaṇṇapariyāgaṁ pāuṇittā bāvattari vāsāiṁ savvāuyaṁ pālaïttā sijjhissaṁ jāva savvadukkhāṇamantaṁ karēssaṁ ēvāmēva mahāpaümēvi arahā tīsaṁ vāsāiṁ agāravāsamajjhē vasittā jāva pavvāhitī duvālasa saṁvaccharāiṁ jāva bāttarivāsāiṁ savvāuyaṁ pālaïttā sijjhihitī jāva savvadukkhāṇamantaṁ kāhitī-.</p>
	  </div>
	  <div type="section" n="876">
	    <lg n="876">
	      <l>jassīla-samāyārō arahā titthaṅkarō mahāvīrō</l>
	      <l>tassīla-samāyārō hōti u arahā mahāpaümō</l>
	    </lg>
	  </div>
	  <div type="section" n="877">
	    <p>nava nakkhatā candassa pacchambhāgā pannattā (taṁ jahā —)</p>
	  </div>
	  <div type="section" n="878">
	    <lg n="878">
	      <l>abhiī samaṇō ghaṇiṭṭhā rēvati assiṇi maggasira pūsō</l>
	      <l>hatthō cittā ya tahā pacchambhāgā nava havanti</l>
	    </lg>
	  </div>
	  <div type="section" n="879">
	    <p>āṇata-pāṇata-āraṇaccutēsu kappēsu vimāṇā nava jōyaṇasayāiṁ uḍḍhaṁ uccattēṇaṁ pannattā.</p>
	  </div>
	  <div type="section" n="880">
	    <p>vimalavāhaṇē ṇaṁ kulakarē nava ghaṇusatāiṁ uḍḍhaṁ uccattēṇaṁ hutthā.</p>
	  </div>
	  <div type="section" n="881">
	    <p>usabhēṇaṁ arahā kōsaliēṇaṁ imīsē ōsappiṇīē navahiṁ sāgarōvamakōḍākōḍīhiṁ vīikkantāhiṁ titthē pavattitē.</p>
	  </div>
	  <div type="section" n="882">
	    <p>ghaṇadanta-laṭṭhadanta-gūḍhadanta-suddhadantadīvā ṇaṁ dīvā nava-nava jōyaṇasatāiṁ āyāma-vikkhambhēṇaṁ pannattā.</p>
	  </div>
	  <div type="section" n="883">
	    <p>sukkassa ṇaṁ mahāgahassa nava vīhīō paṇṇaō taṁ jahā — hayavīhī gayavīhī nāga-vīhī vasahavīhī gōvīhī uragavīhī ayavīhī miyavīhī vēsāṇaravīhī.</p>
	  </div>
	  <div type="section" n="884">
	    <p>navavidhē nōkasāyavējaṇijjē kammē pannattā taṁ jahā — itthivēē purisavēē napuṁsakavēē hāsē ratī aratī bhayē sōgē duguñchā.</p>
	  </div>
	  <div type="section" n="885">
	    <p>caürindiyāṇaṁ navajāi-kulakōḍi-jōṇipamuha-sayasahassā pannattā, bhuyagaparisappa thalayara-pañcidiya tirikkhajōṇiyāṇaṁ navajāi-kulakōḍi-jōṇipamuha-sayasahassā pa0.</p>
	  </div>
	  <div type="section" n="886">
	    <p>jīvā ṇaṁ navaṭṭhāṇanivvattitē poggalē pāvakammattāē ciṇiṁsu vā ciṇanti vā ciṇissanti vā taṁ jahā — puḍhavikāiyanivvattitē jāva pañcindiyanivvattitē, ēvaṁ-ciṇa-uvaciṇa jāva taha nijjarā cēva.</p>
	  </div>
	  <div type="section" n="887">
	    <p>navapaēsiyā khandhā anantā pannattā jāva navaguṇalukkhā poggalā anantā pannattā.</p>
	  </div>
	</div><!-- uddēsō !-->
      </div><!-- ṭhāṇaṁ 9 !-->
      <div type="ṭhāṇaṁ" n="10">
	<div type="uddēsō" n="1">
	  <div type="section" n="888">
	    <p>dasavidhā lōgaṭṭhitī pannattā taṁ jahā — jaṇṇaṁ jīvā uddāittā-uddāittā tatthēva-tatthēva bhujjō-bhujjō paccāyanti ēvamppēgā lōgaṭṭhitī pannattā, jaṇṇaṁ jīvāṇaṁ sayā samitaṁ pāvē kammē kajjati-ēvamppēgā lōgaṭṭhitī pannattā, jaṇṇaṁ jīvāṇaṁ sayā samittaṁ mōhaṇijjē pāvē kammē kajjati-ēvamppēgā lōgaṭṭhitī pannattā na ēvaṁ bhūttaṁ vā bhavvaṁ vā bhavissati vā jaṁ jīvā ajīvā bhavissanti ajīvā vā jīvā bhavissanti ēvamppēgā lōgaṭṭhitī pannattā, na ēvaṁ bhūtaṁ vā bhavvaṁ vā bhavissati vā jaṁ tasā pāṇā vocchijjissanti thāvarā pāṇā bhavissanti thāvarā pāṇā vocchijjissanti tasā pāṇā bhavissanti- ēvamppēgā lōgaṭṭhiti pannattā ṇa ēvaṁ bhūtaṁ vā bhavvaṁ vā bhavissati vā jaṁ lōgē alōgē bhavissati alōgē vā lōgē bhavissati-ēvamppēgā lōgaṭṭhiti pannattā, na ēvaṁ bhūtaṁ vā bhavvaṁ vā bhavissati vā jaṁ lōē alōē pavissati ēlōē vā lōē pavissati- ēvamppēgā lōgaṭṭhiti pannattā, jāva tāva lōgē tāva tāva jīvā jāva tāva jīvā tāva tāva lōē ēvamppēgā lōgaṭṭhitī pannattā, jāva tāva jīvāṇa ya poggalāṇa ya gatipariyāē tāva tāva lōē jāva tāva lōgē tāva tāva jīvāṇa ya poggalāṇa ya gatipariyāē ēvamppēgā lōgaṭṭhitī pa0 savvēsuvi ṇaṁ lōgantēsu abaddhapāsapuṭṭhā poggalā lukkhattāē kajjanti jēṇaṁ jīvā ya poggalā ya nō sañcāyanti bahiyā lōgantā gamaṇayāē- ēvamppēgā lōgaṭṭhitī pa0.</p>
	  </div>
	  <div type="section" n="889">
	    <p>dasavihē saddē pannattā (taṁ jahā —)</p>
	  </div>
	  <div type="section" n="890">
	    <lg n="890">
	      <l>nīhāri piṇḍimē lukkhē bhiṇṇē jajjaritē i ya</l>
	      <l>dīhē rahassē puhattē ya kākaṇī khiṅkhinissarē</l>
	    </lg>
	  </div>
	  <div type="section" n="891">
	    <p>dasa indiyatthā tītā pannattā taṁ jahā — dēsēṇavi ēgē saddāiṁ suṇiṁsu savvēṇavi ēgē saddāiṁ suṇiṁsu dēsēṇavi ēgē rūvāiṁ pāsiṁsu savvēṇavi ēgē rūvāiṁ pāsiṁsu dēsēṇavi, savvēṇavi ēgē gandhāiṁ jindhisu dēsēṇavi ēgē rasāiṁ āsādēsuṁ savvēṇavi ēgē rasāiṁ āsādēsuṁ dēsēṇavi ēgē ēvaṁ gandhāiṁ rasāiṁ phāsāiṁ jāva savvēṇa vi ēgē phāsāiṁ paḍisaṁvēdēṁsu, dasa indiyatthā paḍuppaṇṇā pannattā taṁ jahā — dēsēṇavi ēgē saddāiṁ suṇenti jāva phāsāiṁ paḍisaṁvēdenti, dasa indiyatthā aṇāgatā pannattā taṁ jahā — dēsēṇavi ēgē saddāiṁ suṇissanti jāva phāsāiṁ paḍisaṁvēdēssanti.</p>
	  </div>
	  <div type="section" n="892">
	    <p>dasahiṁ ṭhāṇēhiṁ acchiṇṇē poggalē calejjā, taṁ jahā — āhārijjamāṇē vā calejjā pariṇāmejjamāṇē vā calejjā ussasijjamāṇē vā calejjā nissasijjamāṇē vā calejjā vēdejjamāṇē vā calejjā nijjarijjamāṇē vā calejjā viuvvijjamāṇē vā calejjā pariyārijjamāṇē vā calejjā jakkhāiṭṭhē vā calejjā vātaparigaē vā calejjā.</p>
	  </div>
	  <div type="section" n="893">
	    <p>dasahiṁ ṭhāṇēhiṁ kōdhuppattī siyā taṁ jahā — (1) maṇuṇṇāiṁ mē sadda-pharisa-rasa-rūva-gandhāiṁ avahariṁsu (2) amaṇuṇṇāiṁ mē sadda-pharisa-rasa-rūva-gandhāiṁ uvahariṁsu (3) maṇuṇṇāiṁ mē sadda-pharisa-rasa-rūva-gandhāiṁ avaharaï, (4) amaṇuṇṇāiṁ mē sadda-pharisa-rasa-rūva-gandhāiṁ uvaharati (5) maṇuṇṇāiṁ mē sadda-pharisa-rasa-rūva-gandhāiṁ avaharissati, (6) amaṇuṇṇāiṁ mē sadda-jāva uvaharissati, (7) maṇuṇṇāiṁ mē sadda-jāva avaharissati, (8) amaṇuṇṇāiṁ mē sadda jāva uvahariṁsu vā uvaharati vā uvaharissati vā (9) maṇuṇṇāmaṇuṇṇāiṁ mē sadda-jāva gandhāiṁ avahariṁsu vā avaharati vā avaharissati, (10) ahaṁ ca ṇaṁ āyariya-uvajjhāyāṇaṁ sammaṁ vaṭṭāmi mamaṁ ca ṇaṁ āyariya-uvajjhāyā micchaṁ vippaḍivannā.</p>
	  </div>
	  <div type="section" n="894">
	    <p>dasavidhē sañjamē pannattā taṁ jahā — puḍhavikāiyasañjamē jāva vaṇassatikāiyasañjamē bēindiyasañjamē tēindiyasañjamē caürindiyasañjamē pañcindiyasañjamē ajīvakāyasañjamē.</p>
	    <p>dasavidhē asañjamē pannattā taṁ jahā — puḍhavikāiyaasañjamē āukāiyaasañjamē tēukāiasañjamē vāukāiyaasañjamē vaṇassatikāiyaasañjamē jāva ajīvakāyaasañjamē.</p>
	    <p>dasavidhē saṁvarē pannattā taṁ jahā — sōtindiyasaṁvarē jāva phāsindiyasaṁvarē maṇasaṁvarē vayasaṁvarē kāyasaṁvarē uvakaraṇasaṁvarē sūcīkusaggasaṁvarē dasavidhē asaṁvarē pannattā taṁ jahā — sōtindiyaasaṁvarē jāva sūcīkusaggaasaṁvarē.</p>
	  </div>
	  <div type="section" n="895">
	    <p>dasahiṁ ṭhāṇēhiṁ ahamantīti thambhijjā taṁ jahā — jātimaēṇa vā kulamaēṇa vā jāva issariyamaēṇa vā, nāgasuvaṇṇā vā mē antiyaṁ havvamāgacchanti, purisadhammātō vā mē uttariē āhōdhiē nāṇandasaṇē samuppaṇṇē.</p>
	  </div>
	  <div type="section" n="896">
	    <p>dasavidhā samādhī pa0 taṁ0- jahā — pāṇātivāyavēramaṇē musāvāyavēramaṇē adinnādāṇavēramaṇē mēhuṇavēramaṇē pariggahavēramaṇē iriyāsamiti bhāsāsamiti ēsaṇāsamiti āyāṇabhaṇḍamatta nikkhēvaṇā samitī, uccāra pāsavaṇa khēla sindhāṇaga jalla pāriṭṭhāvaṇiyā samitī, dasavidhā asamādhī pannattā taṁ jahā — pāṇātivātē jāva pariggahē, iriyā'samitī jāva uccāra-pāsavaṇa-khēlasindhāṇaga-jalla-pāriṭṭhāvaṇiyā'samitī.</p>
	  </div>
	  <div type="section" n="897">
	    <p>dasavidhā pavvajjā pannattā (taṁ jahā —)</p>
	  </div>
	  <div type="section" n="898">
	    <lg n="898">
	      <l>chandā rōsā parijuṇṇā suviṇā paḍissutā cēva</l>
	      <l>sāraṇiyā rōgiṇiyā aṇāḍhitā dēvasaṇṇattī vacchāṇubandhitā</l>
	    </lg>
	  </div>
	  <div type="section" n="899">
	    <p>dasavidhē samaṇadhammē pannattā taṁ jahā — khantī muttī ajjavē bhaddavē lāghavē saccē sañjamē tavē ciyāē bambhacēravāsē dasavidhi vēyāvaccē pa0 taṁ0 jahā — āyariyavēyāvaccē uvajjhāyavēyāvaccē thēravēyāvaccē tava-ssivēyāvaccē gilāṇavēyāvaccē sēhavēyāvaccē kulavēyāvaccē gaṇavēyāvaccē saṅghavēyāvaccē sāhammiyavēyāvaccē.</p>
	  </div>
	  <div type="section" n="900">
	    <p>dasavidhē jīvapariṇāmē pannattā taṁ jahā — gatipariṇāmē indiyapariṇāmē kasāyapariṇāmē lēsāpariṇāmē jōgapariṇāmē uvaōgapariṇāmē nāṇapariṇāmē daṁsaṇapariṇāmē carittapariṇāmē vēyapariṇāmē, dasavidhē ajīvapariṇāmē pannattā taṁ jahā — bandhaṇapariṇāmē gatipariṇāmē saṇṭhāṇapariṇāmē bhēdapariṇāmē vaṇṇapariṇāmē rasapariṇāmē gandhapariṇāmē phāsapariṇāmē agurulahupariṇāmē saddapariṇāmē.</p>
	  </div>
	  <div type="section" n="901">
	    <p>dasavidhē antalikkhaē asajjhāiē pannattā taṁ jahā — ukkāvātē disidādhē gajjitē vijjutē nigdhātē juvaē jakkhālittē dhūmiyā mahiyā rayugdhātē, dasavidhē ōrāliē asajjhāiē pannattā taṁ jahā — aṭṭhi maṁsē sōṇitē asuisāmantē susāṇasāmantē candōvarāē sūrōvarāē paḍaṇē rāyavuggahē uvassayassa antō ōrāliē sarīragē.</p>
	  </div>
	  <div type="section" n="902">
	    <p>pañcidiyā ṇaṁ jīvā asamārabhamāṇassa dasavidhē sañjamē kajjati taṁ jahā — sōtāma-yāō sokkhāō avavarōvettā bhavati, sōtāmaēṇaṁ dukkhēṇaṁ asañjōgettā bhavati jāva phāsāmaēṇaṁ dukkhēṇaṁ asañjōgettā bhavati.</p>
	    <p>pañcindiyā ṇaṁ jīvā samārabhamāṇassa dasavidhē asañjamē kajjati taṁ jahā — sōtāmayāō sokkhāō vavarōvettā bhavati sōtāmaēṇaṁ dukkhēṇaṁ sañjōgettā bhavati jāva phāsāmaēṇaṁ dukkhēṇaṁ sañjōgettā bhavati.</p>
	  </div>
	  <div type="section" n="903">
	    <p>dasa suhumā pannattā taṁ jahā — pāṇasuhumē paṇagasuhumē jāva siṇēhasuhumē gaṇiyasuhumē bhaṅgasuhumē.</p>
	  </div>
	  <div type="section" n="904">
	    <p>jambuddīvē dīvē mandarassa pavvayassa dāhiṇēṇaṁ gaṅgā-sindhu-mahānadīō dasa mahānadīō samappenti, taṁ jahā — jaüṇā saraū āvī kōsī mahī sataddū vitatthā vibhāsā ērāvatī candabhāgā.</p>
	    <p>jambuddīvē dīvē mandarassa pavvayassa uttarē ṇaṁ rattā-rattavatīō mahānadīō dasa mahānadīō samappenti taṁ jahā — kiṇhā mahākiṇhā nīlā mahānīlā mahātīrā indā indasēṇā susēṇā vārisēṇā mahābhōgā.</p>
	  </div>
	  <div type="section" n="905">
	    <p>jambuddīvē dīvē bharahē vāsē dasa rāyahāṇaō pa0 taṁ jahā —</p>
	  </div>
	  <div type="section" n="906">
	    <lg n="906">
	      <l>campā mahurā vāṇārasī ya sāvatthi taha ya sākētaṁ</l>
	      <l>hatthiṇaüra kampillaṁ mihilā kōsambi rāyagihaṁ</l>
	    </lg>
	  </div>
	  <div type="section" n="907">
	    <p>ēyāsu ṇaṁ dasasu rāyahāṇīsu dasa rāyāṇō muṇḍā bhavettā jāva pavvaïyā taṁ jahā — bharahē sagarē maghavaṁ saṇaṅkumārē santī kūnthū arē mahāpaümē harisēṇē jayanāmē.</p>
	  </div>
	  <div type="section" n="908">
	    <p>jambuddīvē dīvē mandarē pavvaē dasa jōyaṇasayāiṁ uvvēhēṇaṁ dharaṇitalē dasa jōyaṇasahassāiṁ vikkhambhēṇaṁ uvariṁ dasajōyaṇasayāiṁ vikkhambhēṇaṁ dasadasāiṁ jōyaṇasahassāiṁ savvaggēṇaṁ pannattā.</p>
	  </div>
	  <div type="section" n="909">
	    <p>jambuddīvē dīvē mandarassa pavvayassa bahumajjhadēsabhāgē imīsē rayaṇappabhāē puḍhavīē uvarima-heṭṭhillēsu khuḍḍagapatarēsu ettha ṇaṁ aṭṭhapaēsiē rūyagē pannattā jaō ṇaṁ imāō dasa disāō pavahanti taṁ jahā — puratthimā puratthimadāhiṇā dāhiṇā dāhiṇapaccatthimā paccatthimā paccatthimuttarā uttarā uttarapuratthimā uḍḍhā ahā, ētāsi ṇaṁ dasaṇhaṁ disāṇaṁ dasa nāma-dhejjā pannattā (taṁ jahā-)</p>
	  </div>
	  <div type="section" n="910">
	    <lg n="910">
	      <l>indā aggēi jammā ya nēratī vāruṇī ya vāyavvā</l>
	      <l>sōmā īsāṇī ya vimalā ya tamā ya boddhavvā</l>
	    </lg>
	  </div>
	  <div type="section" n="911">
	    <p>lavaṇassa ṇaṁ samuddassa dasa jōyaṇasahassāiṁ gōtitthaviharitē khettē pannattā, lavaṇassa ṇaṁ samuddassa dasa jōyaṇasahassāiṁ udagamālē pannattā, savvēvi ṇaṁ mahāpātālā dasadasāiṁ jōyaṇasahassāiṁ uvvēhēṇaṁ pannattā, mūlē dasa jōyaṇasahassāiṁ vikkhambhēṇaṁ pannattā, bahumajjhadēsabhāgē ēgapaēsiyāē sēḍhīē dasadasāiṁ jōyaṇasahassāiṁ vikkhambhēṇaṁ pannattā, uvariṁ muhamūla dasa jōyaṇasahassāiṁ vikkhambhēṇaṁ pannattā.</p>
	    <p>tēsi ṇaṁ mahāpātālāṇaṁ kuḍḍā savvavaïrāmayā savvattha samā dasa jōyaṇasayāiṁ bāhallēṇaṁ pannattā, savvēviṁ ṇaṁ khuddā pātālā dasa jōyaṇasatāiṁ uvvēhēṇaṁ pannattā mūlē dasadasāiṁ jōyaṇāiṁ vikkhambhēṇaṁ pannattā bahumajjhadēsabhāgē ēgapaēsiyāē sēḍhīē dasa jōyaṇasatāiṁ vikkhambhēṇaṁ pannattā uvariṁ muhamūlē dasadasāiṁ jōyaṇāiṁ vikkhambhēṇaṁ pannattā, tēsi ṇaṁ khuḍḍāpātālāṇaṁ kuḍḍā savvavaïrāmayā savvattha samā dasa jōyaṇāiṁ bāhallēṇaṁ pannattā.</p>
	  </div>
	  <div type="section" n="912">
	    <p>ghāyaïsaṇḍagā ṇaṁ mandarā dasajōyaṇasayāiṁ uvvēhēṇaṁ dharaṇītalē dēsūṇāiṁ dasa jōya-ṇasahassāiṁ vikkhambhēṇaṁ uvariṁ dasa jōyaṇasayāiṁ vikkhambhēṇaṁ pannattā pukkharavaradīvaḍḍhā ṇaṁ mandarā dasa jōyaṇasayāiṁ uvvēhēṇaṁ ēvaṁ cēva.</p>
	  </div>
	  <div type="section" n="913">
	    <p>savvēvi ṇaṁ vaṭṭavēyaḍḍhapavvatā dasa jōyaṇasayāiṁ uḍḍhaṁ uccattēṇaṁ dasa gāuyasayāiṁ uvvēhēṇaṁ savvattha samā pallagasaṇṭhitā dasa jōyaṇasayāiṁ vikkhambhēṇaṁ pannattā.</p>
	  </div>
	  <div type="section" n="914">
	    <p>jambuddīvē dīvē dasa khettā pannattā taṁ jahā — bharahē ēravatē hēmavatē hēraṇṇavatē harivassē rammagavassē puvvavidēhē avaravidēhē dēvakurā uttarakurā.</p>
	  </div>
	  <div type="section" n="915">
	    <p>māṇusuttarē ṇaṁ pavvatē mūlē dasa bāvīsē jōyaṇasatē vikkhambhēṇaṁ pa0.</p>
	  </div>
	  <div type="section" n="916">
	    <p>savvēviṁ ṇaṁ añjaṇa-pavvatā dasa jōyaṇasayāiṁ uvvēhēṇaṁ mūla dasa jōyaṇasahassāiṁ vikkhambhēṇaṁ uvariṁ dasa jōyaṇasatāiṁ vikkhambhēṇaṁ pannattā, savvēvi ṇaṁ dahimuhapavvatā dasa jōyaṇasatāiṁ uvvēhēṇaṁ savvattha samā pallagasaṇṭhitā dasa jōyaṇasahassāiṁ vikkhambhēṇaṁ pannattā.</p>
	    <p>savvēvi ṇaṁ ratikarapavvatā dasa jōyaṇasatāiṁ uḍḍhaṁ uccattēṇaṁ dasagāuyasatāiṁ uvvēhēṇaṁ savvattha samā jhallarisaṇṭhitā dasa jōyaṇasahassāiṁ vikkhambhēṇaṁ pannattā.</p>
	  </div>
	  <div type="section" n="917">
	    <p>ruyagavarē ṇaṁ pavvatē dasa jōyaṇasayāiṁ uvvēhēṇaṁ mūlē dasa jōyaṇasahassāiṁ vikkhambhēṇaṁ uvariṁ dasa jōyaṇasatāiṁ vikkhambhēṇaṁ pannattā, ēvaṁ kuṇḍalavarēvi.</p>
	  </div>
	  <div type="section" n="918">
	    <p>dasavihē daviyāṇuōgē pannattā taṁ jahā — daviyāṇuōgē māuyāṇuōgē ēgaṭṭhiyāṇuōgē karaṇāṇuōgē appitaṇappitē bhāvitābhāvitē bāhirābāhirē sāsatāsāsatē tahanāṇē atahanāṇē.</p>
	  </div>
	  <div type="section" n="919">
	    <p>camarassa ṇaṁ asurindassa asurakumāraraṇṇō tigiñchikūḍē uppātapavvatē mūlē dasa bāvīsē jōyaṇasatē vikkhambhēṇaṁ pannattā.</p>
	    <p>camarassa ṇaṁ asurindassa asurakumāraraṇṇō sōmassa mahāraṇṇō sōmappabhē uppātapavvatē dasa jōyaṇasayāiṁ uḍḍhaṁ uccattēṇaṁ dasa gāuyasatāiṁ uvvēhēṇaṁ mūlē dasa jōyaṇasayāiṁ vikkhambhēṇaṁ pannattā.</p>
	    <p>camarassa ṇaṁ asurindassa asurakumāraraṇṇō jamassa mahāraṇṇō jamappabhē uppātapavvatē ēvaṁ cēva, ēvaṁ varuṇassavi, ēvaṁ vēsamaṇassavi.</p>
	    <p>balissa ṇaṁ vaïrōyaṇindassa vaïrōyaṇaraṇṇō ruyagindē uppātapavvatē mūlē dasa bāvīsē jōyaṇasatē vikkhambhēṇaṁ pannattā.</p>
	    <p>balissa ṇaṁ vaïrōyaṇindassa vaïrōyaṇaraṇṇō sōmassa ēvaṁ cēva jaghā camarassa lōgapālāṇaṁ taṁ cēva balissavi.</p>
	    <p>gharaṇassa ṇaṁ nāgakumārindassa nāgakumāraraṇṇō dharaṇappabhē uppātapavvatē dasa jōyaṇasayāiṁ uḍḍhaṁ uccattēṇaṁ dasa gāuyasatāiṁ uvvēhēṇaṁ mūlē dasa jōyaṇasatāiṁ vikkhambhēṇaṁ.</p>
	    <p>gharaṇassa ṇaṁ nāgakumārindissa nāgakumāraraṇṇō kālavāssa mahāraṇṇō mahākālappabhē uppātapavvatē jōyaṇasayāiṁ uḍḍhaṁ uccattēṇaṁ ēvaṁ cēva, ēvaṁ jāva saṅkhavālassa, ēvaṁ bhūtāṇandassavi, ēvaṁ lōgapālaṇavi sē jahā dharaṇassa ēvaṁ jāva thaṇitakumārāṇaṁ salōgapālāṇaṁ bhāṇiyavvaṁ, savvēsiṁ uppāyapavvayā bhāṇiyavvā sariṇāmagā.</p>
	    <p>sakkassa ṇaṁ dēvindassa dēvaraṇṇō sakkappabhē uppātapavvatē dasa jōyaṇasahassāiṁ uḍḍhaṁ uccattēṇaṁ dasa gāuyasahassāiṁ uvvēhēṇaṁ mūlē dasa jōyaṇasahassāiṁ vikkhambhēṇaṁ pannattā.</p>
	    <p>sakkassa ṇaṁ dēvindassa dēvaraṇṇō sōmassa maharaṇṇō jaghā sakkassa taghā savvēsiṁ lōgapālāṇaṁ savvēsiṁ ca indāṇaṁ jāva accuyatti, savvēsiṁ pamāṇamēgaṁ.</p>
	  </div>
	  <div type="section" n="920">
	    <p>bāyaravaṇassaïkāiyāṇaṁ ukkōsēṇaṁ dasa jōyaṇasayāiṁ sarīrōgāhaṇā pannattā, jalacara-pañcindiyatirikkhajōṇiyāṇaṁ ukkōsēṇaṁ dasa jōyaṇasatāiṁ sarīrōgāhaṇā pa0 uraparisappa-thalacara-pañcidiyatirikkhajōṇiyāṇaṁ ukkōsēṇaṁ dasa jōyaṇasatāiṁ sarīrōgāhaṇā pannattā.</p>
	  </div>
	  <div type="section" n="921">
	    <p>sambhavāō ṇaṁ arahātō abhinandaṇē arahā dasahiṁ sāgarōvamakōḍisatahassēhiṁ vītikkantēhiṁ samuppannē.</p>
	  </div>
	  <div type="section" n="922">
	    <p>dasavihē anantaē pannattā taṁ jahā — nāmānantaē ṭhavaṇāṇantaē davvāṇantaē gaṇaṇāṇantaē paēsāṇantaē ēgatōṇantaē duhutōṇantaē dēsavitthārāṇantaē savvitthirāṇantaē sāsatāṇantaē.</p>
	  </div>
	  <div type="section" n="923">
	    <p>uppāyapuvvassa ṇaṁ dasa vatthū pannattā atthinatthippavāyapuvvassa ṇaṁ dasa cūlavatthū pannattā.</p>
	  </div>
	  <div type="section" n="924">
	    <p>dasavihā paḍisēvaṇā pannattā taṁ jahā —</p>
	  </div>
	  <div type="section" n="925">
	    <lg n="925">
	      <l>dappa pamāya'ṇābhōgē āurē āvatīsu ya</l>
	      <l>saṅkitē sahasakkārē bhayappaōsā ya vīmaṁsā</l>
	    </lg>
	  </div>
	  <div type="section" n="926">
	    <p>dasa ālōyaṇādōsā pannattā taṁ jahā —</p>
	  </div>
	  <div type="section" n="927">
	    <lg n="927">
	      <l>ākampaïttā aṇumāṇaïttā jaṁ diṭṭhaṁ bāyaraṁ ca suhumaṁ vā</l>
	      <l>chaṇṇaṁ saddāulagaṁ bahujaṇa uvvattaṁ tassēvī</l>
	    </lg>
	  </div>
	  <div type="section" n="928">
	    <p>dasahiṁ ṭhāṇēhiṁ sampannē aṇagārē arihati attadōsamālōettaē taṁ jahā — jāisampaṇṇē kulasampaṇṇē ēvaṁ jadhā aṭṭhaṭṭhāṇē jāva khantē dantē amāyī apacchāṇutāvī, dasahiṁ ṭhāṇēhiṁ sampaṇṇē aṇagārē arihati ālōyaṇaṁ paḍicchittaē taṁ jahā — āyāravaṁ āhāravaṁ jāva avāyadaṁsī piyadhammē daḍhadhammē.</p>
	    <p>dasavidhē pāyacchittē pannattā taṁ jahā — ālōyaṇārihē jāva aṇavaṭṭhappārihē pārañciyārihē.</p>
	  </div>
	  <div type="section" n="929">
	    <p>dasavidhē micchattē pannattā taṁ jahā — adhammē dhammasaṇṇā, dhammē adhammasaṇṇā, amaggē maggasaṇṇā, maggē ummaggasaṇṇā, ajīvēsu jīvasaṇṇā, jīvēsu ajīvasaṇṇā, asāhusu sāhusaṇṇā, sāhusu asāhusaṇṇā, amuttēsu muttasaṇṇā, muttēsu amuttasaṇṇā.</p>
	  </div>
	  <div type="section" n="930">
	    <p>candappabhē ṇaṁ arahā dasa puvvasatasahassāiṁ savvāuyaṁ pālaïttā siddhē jāva savvadukkhappahīṇē, dhammē ṇaṁ arahā dasa vāsasayasahassāiṁ savvāuyaṁ pālaïttā siddhē jāva ppahīṇē namī ṇaṁ arahā dasa vāsasahassāiṁ savvāuyaṁ pālaïttā siddhē jāva ppahīṇē.</p>
	    <p>purisasīhē ṇaṁ vāsudēvē dasa vāsasayasahassāiṁ savvāuyaṁ pālaïttā chaṭṭhīē tamāē puḍhavīē nēraïyattāē uvavaṇṇē, nēmī ṇaṁ arahā dasa dhaṇūi uḍḍhaṁ uccattēṇaṁ dasa ya vāsasayāiṁ savvāuyaṁ pālaïttā siddhē jāva ppahīṇē.</p>
	    <p>kaṇhē ṇaṁ vāsudēvē dasa ghaṇūiṁ uḍḍhaṁ uccattēṇaṁ dasa ya vāsasayāiṁ savvāuyaṁ pālaïttā taccāē vāluyappabhāē puḍhavīē nēraïyattāē uvavaṇṇē.</p>
	  </div>
	  <div type="section" n="931">
	    <p>dasavihā bhavaṇavāsī dēvā pannattā taṁ jahā — asurakumārā jāva thaṇiyakumārā ēēsi ṇaṁ dasavidhāṇaṁ bhavaṇavāsīṇaṁ dēvāṇaṁ dasa cēiyarukkhā pannattā (taṁ jahā —).</p>
	  </div>
	  <div type="section" n="932">
	    <lg n="932">
	      <l>assattha sattivaṇṇē sāmali umbara sirīsa dahivaṇṇē</l>
	      <l>vañjula-palāsa-vagghā tatē ya kaṇiyārarukkhē</l>
	    </lg>
	  </div>
	  <div type="section" n="933">
	    <p>dasavidhē sokkhē pannattā (taṁ jahā —)</p>
	  </div>
	  <div type="section" n="934">
	    <lg n="934">
	      <l>ārogga dīhamāuṁ aḍḍhejjaṁ kāma bhōga santōsē</l>
	      <l>atthi suhabhōga nikkhammamēva tattō aṇāvāhē</l>
	    </lg>
	  </div>
	  <div type="section" n="935">
	    <p>dasavidhē uvaghātē pannattā taṁ jahā — uggamōvaghātē uppayaṇōvaghātē ēsaṇōvaghātē parikammōvaghātē pariharaṇōvaghātē nāṇōvaghātē daṁsaṇōvaghātē carittōvaghātē aciyattōvaghātē sārakkhaṇōvaghātē, dasavidhā visōhī pannattā taṁ jahā — uggamavisōhī uppāyaṇavisōhī jāva sārakkhaṇavisōhī.</p>
	  </div>
	  <div type="section" n="936">
	    <p>dasavidhē saṅkilēsē pannattā taṁ jahā — uvahisaṅkilēsē uvassayasaṅkilēsē kasāyasaṅkilēsē bhattapāṇasaṅkilēsē maṇasaṅkilēsē vaïsaṅkilēsē kāyasaṅkilēsē nāṇasaṅkilēsē dasaṇasaṅkilēsē carittasaṅkilēsē.</p>
	    <p>dasavihē asaṅkilēsē pannattā taṁ jahā — uvahiasaṅkilēsē jāva carittaasaṅkilēsē.</p>
	  </div>
	  <div type="section" n="937">
	    <p>dasavidhē balē pannattā taṁ jahā — sōtindiyabalē jāva phāṁsidiyabalē nāṇabalē daṁsaṇabalē carittabalē tavabalē vīriyabalē.</p>
	  </div>
	  <div type="section" n="938">
	    <p>dasavihē saccē pannattā (taṁ jahā —)</p>
	  </div>
	  <div type="section" n="939">
	    <lg n="939">
	      <l>jaṇavaya sammaya ṭhavaṇā nāmē rūvē paḍuccasaccē ya</l>
	      <l>vavahāra bhāva jōgē dasamē ōvammasaccē ya</l>
	    </lg>
	  </div>
	  <div type="section" n="940">
	    <p>dasavidhē mōsē pannattā (taṁ jahā —)</p>
	  </div>
	  <div type="section" n="941">
	    <lg n="941">
	      <l>kōdhē mānē māyā lōbhē pijjē tahēva dōsē ya</l>
	      <l>hāsa maē akkhāiya uvadhāta nissitē dasamē</l>
	    </lg>
	  </div>
	  <div type="section" n="942">
	    <p>dasavidhē saccāmōsē pannattā taṁ jahā — uppannamīsaē vigatamīsaē uppannavigatamīsaē jīvamīsaē ajīvamīsaē jīvājīvamīsaē anantamīsaē parittamīsaē addhāmīsaē addhaddhāmīsaē.</p>
	  </div>
	  <div type="section" n="943">
	    <p>diṭṭhivāyassa ṇaṁ dasa nāmadhejjā pannattā taṁ jahā — diṭṭhivāēti vā hēuvāēti vā bhūyavāēti vā taccāvāēti vā sammāvāēti vā dhammāvāēti vā bhāsāvijaēti vā puvvagatēti vā anujōgagatēti vā savvapāṇabhūtajīvasattasuhāvahēti vā.</p>
	  </div>
	  <div type="section" n="944">
	    <p>dasavidhē satthē pannattā (taṁ jahā —)</p>
	  </div>
	  <div type="section" n="945">
	    <lg n="945">
	      <l>satthamaggī visaṁ lōṇa siṇēhō khāramambilaṁ</l>
	      <l>duppaüttō maṇō vāyā kāō bhāvō ya aviratī</l>
	    </lg>
	  </div>
	  <div type="section" n="946">
	    <p>dasavihē dōsē pannattā (taṁ jahā —)</p>
	  </div>
	  <div type="section" n="947">
	    <lg n="947">
	      <l>tajjātadōsē matibhaṅgadōsa pasatthāradōsē pariharaṇadōsē</l>
	      <l>salakkhāṇa-kkāraṇa-hēudōsē saṅkāmaṇaṁ niggaha-vatthudōsē</l>
	    </lg>
	  </div>
	  <div type="section" n="948">
	    <p>dasavidhē visēsē pannattā (taṁ jahā —)</p>
	  </div>
	  <div type="section" n="949">
	    <lg n="949">
	      <l>vatthu tajjātadōsē ya dōsē ēgaṭṭhiēti ya kāraṇē ya paḍuppaṇṇē</l>
	      <l>dōsē niccēhiya aṭṭhamē attaṇā uvaṇītē ya visēsēti ya tē dasa</l>
	    </lg>
	  </div>
	  <div type="section" n="950">
	    <p>dasavidhē suddhavāyāṇuōgē pannattā taṁ jahā — caṅkārē maṅkārē piṅkārē sēyaṅkārē ēgattē pudhattē sañjūhē saṅkāmittē bhinna.</p>
	  </div>
	  <div type="section" n="951">
	    <p>dasavihē dāṇē pannattā (taṁ jahā —)</p>
	  </div>
	  <div type="section" n="952">
	    <lg n="952">
	      <l>anukampā saṅgahē cēva bhayē kāluṇiēti ya lajjāē gāravēṇaṁ ca</l>
	      <l>ahammē uṇa sattamē dhammē ya aṭṭhamē vuttē kāhīti ya kantati ya</l>
	    </lg>
	  </div>
	  <div type="section" n="953">
	    <p>dasavidhā gatī pannattā taṁ jahā — nirayagatī nirayaviggahagatī tiriyagatī tiriyaviggahagatī [maṇuyagatī maṇuyaviggahagatī dēvagatī dēvaviggahagatī] siddhigatī siddhiviggahagatī.</p>
	  </div>
	  <div type="section" n="954">
	    <p>dasa muṇḍā pannattā taṁ jahā — sontindiyamuṇḍē [cakkhindiyamuṇḍē dhāṇindiyamuṇḍē jibbhindiyamuṇḍē] phāsindiyamuṇḍē kōhamuṇḍē [māṇamuṇḍē māyāmuṇḍē] lōbhamuṇḍē siramuṇḍē.</p>
	  </div>
	  <div type="section" n="955">
	    <p>dasavidhē saṅkhāṇē pannattā (taṁ jahā —)</p>
	  </div>
	  <div type="section" n="956">
	    <lg n="956">
	      <l>parikammaṁ vavahārō rajjū rāsī kalā-savaṇṇē ya</l>
	      <l>jāvantāvati vaggō dhaṇṇō ya taha vaggavaggōvi kappō ya</l>
	    </lg>
	  </div>
	  <div type="section" n="957">
	    <p>dasavidhē paccakkhāṇē pannattā (taṁ jahā —)</p>
	  </div>
	  <div type="section" n="958">
	    <lg n="958">
	      <l>aṇāgayamatikkantaṁ kōḍīsahiyaṁ niyaṇṭitaṁ cēva sāgāramaṇāgāraṁ</l>
	      <l>parimāṇakaḍaṁ niravasēsaṁ saṅkēyagaṁ cēva addhāē paccakkhāṇaṁ dasavihaṁ tu</l>
	    </lg>
	  </div>
	  <div type="section" n="959">
	    <p>dasavihā sāmāyārī pannattā (taṁ jahā —)</p>
	  </div>
	  <div type="section" n="960">
	    <lg n="960">
	      <l>icchā micchā tahakkārō āvassiyā ya nisīhiyā āpucchaṇā ya paḍipucchā</l>
	      <l>chandaṇā ya nimantaṇā uvasampayā ya kālē sāmāyārī dasavihā u</l>
	    </lg>
	  </div>
	  <div type="section" n="961">
	    <p>samaṇē bhagavaṁ mahāvīrē chaümatthakāliyāē antimarāiyaṁsī imē dasa mahāsumiṇē pāsittā ṇaṁ paḍibuddhē taṁ jahā — ēgaṁ ca ṇaṁ mahaṁ ghōrarūvadittadharaṁ tālapisāyaṁ sumiṇē parājittaṁ pāsittā ṇaṁ paḍibuddhē, ēgaṁ ca ṇaṁ mahaṁ sukkilapakkhagaṁ puṁsakōilagaṁ sumiṇē pāsittā ṇaṁ paḍibuddhē, ēgaṁ ca ṇaṁ mahaṁ cittavicittapakkhagaṁ puṁsakōilaṁ suviṇē pāsittā ṇaṁ paḍibuddhē, ēgaṁ ca ṇaṁ mahaṁ dāmadugaṁ savvaṁ rayaṇāmayaṁ sumiṇē pāsittā ṇaṁ paḍibuddhē, ēgaṁ ca ṇaṁ mahaṁ sētaṁ gōvaggaṁ sumiṇē pāsittā ṇaṁ paḍibuddhē, ēgaṁ ca ṇaṁ mahaṁ paümasaraṁ savvaō samantā kusumitaṁ sumiṇē pāsittā ṇaṁ paḍibuddhē, ēgaṁ ca ṇaṁ mahaṁ diṇayaraṁ tēyasā jalantaṁ sumiṇē pāsittā ṇaṁ paḍibuddhē ēgaṁ ca ṇaṁ mahaṁ harivēruliya-vaṇṇābhēṇaṁ niyaēṇamantēṇaṁ māṇusuttaraṁ pavvattaṁ savvatō samantā āvēḍhiyaṁ parivēḍhiyaṁ sumiṇē pāsittā ṇaṁ paḍibuddhē, ēgaṁ ca ṇaṁ mahaṁ mandarē pavvatē mandaracūliyāē uvariṁ sīhāsaṇavaragayamattāṇaṁ sumiṇē pāsittā ṇaṁ paḍibuddhē.</p>
	    <p>jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ ghōrarūvadittadharaṁ tālapisāyaṁ sumiṇē parājitaṁ pāsittā ṇaṁ paḍibuddhē taṇṇaṁ samaṇēṇaṁ bhagavatā mahāvīrēṇaṁ mōhaṇijjē kammē mūlaō ugghāitē, jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ sukkilapakkhagaṁ puṁsakōilagaṁ sumiṇē pāsittā ṇaṁ paḍibuddhē taṇṇaṁ samaṇē bhagavaṁ mahāvīrē sukkajjhāṇōvagaē viharaï, jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ cittavicittapakkhagaṁ pusakōilaṁ suviṇē pāsittā ṇaṁ paḍibuddhē taṇṇaṁ samaṇē bhagavaṁ mahāvīrē susamaya-parasamayiyaṁ cittavicittaṁ duvālasaṅgaṁ gaṇipiḍagaṁ ādhavēti paṇṇavēti parūvēti daṁsēti nidaṁsēti uvadaṁsēti taṁ jahā — āyāraṁ jāva diṭṭhivāyaṁ, jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ dāmadugaṁ savvarayaṇā mayaṁ sumiṇē pāsittā ṇaṁ paḍibuddhē taṇṇaṁ samaṇē bhagavaṁ mahāvīrē duvihaṁ dhammaṁ paṇṇaventi taṁ jahā — agāradhammaṁ ca, jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ sētaṁ gōvaggaṁ sumiṇē pāsittā ṇaṁ paḍibuddhē taṇṇaṁ samaṇassa bhagavaō mahāvīrassa cāuvvaṇṇāiṇṇē saṅghē taṁ jahā — samaṇā samaṇīō sāvagā sāviyāō, jaṇṇaṁ samaṇē bhagavaṁ mahāvīrē ēvaṁ ca ṇaṁ mahaṁ paümasaraṁ savvaō samantā kusumitaṁ sumiṇē pāsittā ṇaṁ paḍibuddhē taṇṇaṁ samaṇē bhagavaṁ mahāvīrē caüvvihē dēvē paṇṇavēti taṁ jahā — bhavaṇavāsī vāṇamantarē jōisiē vēmāṇiē, jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ sāgaraṁ ummī-vīcī-jāva paḍibuddhē taṁ ṇaṁ samaṇēṇaṁ bhagavatā mahāvīrēṇaṁ aṇādiē aṇavadaggē dīhamaddhē cāurantē saṁsārakantārē tiṇṇē, jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ diṇayaraṁ jāva paḍibuddhē taṇṇaṁ samaṇassa bhagavaō mahāvīrassa anantē anuttarē jāva samuppaṇṇē, jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ hari-vēruliya jāva paḍibuddhē taṇṇaṁ samaṇassa bhagavaō mahāvīrassa sadēvamaṇu-yāsura lōgē urālā kitti-vaṇṇa-saddasilōgā pariguvvanti-iti khalu samaṇē bhagavaṁ mahavīrē iti0 jaṇṇaṁ samaṇē bhagavaṁ mahāvīrē ēgaṁ ca ṇaṁ mahaṁ mandarē pavvatē mandaracūliyāē uvariṁ jāva paḍibuddhē taṇṇaṁ samaṇē bhagavaṁ mahāvīrē sadēvamaṇuyāsurāē parisāē majjhagatē kēvalipannattaṁ dhammaṁ ādhavēti paṇṇavetti jāva uvadaṁsēti.</p>
	  </div>
	  <div type="section" n="962">
	    <p>dasavidhē sarāgasammaddaṁsaṇē pannattā (taṁ jahā —)</p>
	  </div>
	  <div type="section" n="963">
	    <lg n="963">
	      <l>nisagguvaēsaruī āṇāruī suttabīyarui mēva</l>
	      <l>abhigama vitthārarūī kiriyā-saṅkhēva-dhammaruī</l>
	    </lg>
	  </div>
	  <div type="section" n="964">
	    <p>dasa saṇṇāō pannattāō taṁ jahā-āhārasaṇṇā jāva pariggahasaṇṇā, kōhasaṇṇā jāva lōbhasaṇṇā lōgasaṇṇā ōhasaṇṇā.</p>
	    <p>nēraïyāṇaṁ dasa saṇṇāō ēvaṁ cēva, ēvaṁ nirantaraṁ jāva vēmāṇiyāṇaṁ.</p>
	  </div>
	  <div type="section" n="965">
	    <p>nēraïyā ṇaṁ dasavidhaṁ vēyaṇaṁ paccaṇubhavamāṇā viharanti taṁ jahā — sītaṁ usiṇaṁ khudhaṁ pivāsaṁ kaṇḍuṁ parajjhaṁ bhayaṁ sōgaṁ jaraṁ vāhiṁ.</p>
	  </div>
	  <div type="section" n="966">
	    <p>dasa ṭhāṇāiṁ chaümatthē savvabhāvēṇaṁ na jāṇati na pāsati taṁ jahā — dhammatthikāyaṁ jāva vātaṁ, ayaṁ jiṇē bhavissati vā na vā bhavissati ayaṁ savvadukkhāṇamantaṁ karēssati vā na vā karēssati, ētāṇi cēva uppannanāṇadaṁsaṇadharē arahā jāva ayaṁ jiṇē bhavissati vā na vā bhavissati ayaṁ savvadukkhāṇamantaṁ karēssati vā na vā karēssati.</p>
	  </div>
	  <div type="section" n="967">
	    <p>dasa dasāō pannattāō taṁ jahā — kammavivāgadasāō uvāsagadasāō antagaḍadasāō anuttarōvavāiyadasāō āyāradasāō paṇhāvāgaraṇadasāō bandhadasāō dōgiddhi dasāō dīhadasāō saṅkhēviyadasāō, kammavivāgadasāṇaṁ dasa ajjhayaṇā pa0</p>
	  </div>
	  <div type="section" n="968">
	    <lg n="968">
	      <l>miyāputtē ya gottāsē aṇḍē sagaḍēti yāvarē māhaṇē nandisēṇē</l>
	      <l>sōriē ya udumbarē sahasuddāhē āmalaē kumārē lecchaī iti</l>
	    </lg>
	  </div>
	  <div type="section" n="969">
	    <p>uvāsagadasāṇaṁ dasa ajjhayaṇā pannattā (taṁ jahā —)</p>
	  </div>
	  <div type="section" n="970">
	    <lg n="970">
	      <l>āṇandē kāmadēvē ā gāhāvaticūlaṇīpitā surādēvē cullasataē</l>
	      <l>gāhāvati kuṇḍakōliē saddālaputtē mahāsataē nandinīpiyā lēiyāpitā</l>
	    </lg>
	  </div>
	  <div type="section" n="971">
	    <p>antagaḍadasāṇaṁ dasa ajjhayaṇā pannattā (taṁ jahā —)</p>
	  </div>
	  <div type="section" n="972">
	    <lg n="972">
	      <l>nami mātaṅgē sōmilē rāmaguttē sundasaṇē cēva jamālī ya magālī ya</l>
	      <l>kiṅkasē cillaē ti ya phālē ambaḍaputtē ya ēmētē dasa āhitā</l>
	    </lg>
	  </div>
	  <div type="section" n="973">
	    <p>aṇuttarōvavātiyadasāṇaṁ dasa ajjhayaṇā pannattā (taṁ jahā —)</p>
	  </div>
	  <div type="section" n="974">
	    <lg n="974">
	      <l>isidāsē ya ghaṇṇē ya suṇakkhattē kātiē ti ya saṇṭhāṇē sālibhaddē ya</l>
	      <l>āṇandē tētalī ti ya dasaṇṇabhaddē atimuttē ēmētē dasa āhiyā</l>
	    </lg>
	  </div>
	  <div type="section" n="975">
	    <p>āyāradasāṇaṁ dasa ajjhayaṇā paṇṇattā taṁ jahā — vīsaṁ asamāhiṭṭhāṇā, ēgavīsaṁ sabalā, tettīsaṁ āsāyaṇāō, aṭṭhavihā gaṇisampayā, dasa cittasamāhiṭṭhiṇā, ēgārasa uvāsagapaḍimāō, bārasa bhikkhupaḍimāō, pajjōsavaṇākappō, tīsaṁ mōhaṇijjaṭṭhāṇā, ājāiṭṭhāṇaṁ, paṇhāvāgaraṇadasāṇaṁ dasa ajjhayaṇā pannattā taṁ jahā — uvamā, saṅkhā, isibhāsiyāiṁ, āyariya- bhāsiyāiṁ, mahāvīrabhāsiāiṁ, khōmagapasiṇāiṁ, kōmalapasiṇāiṁ, addāgapasiṇāiṁ, aṅguṭṭhapasiṇāiṁ, bāhupasiṇāiṁ.</p>
	    <p>bandhadasāṇaṁ dasa ajjhayaṇā pannattā taṁ jahā — bandhē ya, mokkhē ya, dēvaḍḍhi, dasāramaṇḍalēvi ya, āyariyavippaḍivattī, uvajjhāyavippaḍivattī, bhāvaṇā, vimuttī, sātō, kammē, dōgeddhidasāṇaṁ dasa ajjhayaṇā pannattā taṁ jahā — vāē, vivāē, uvavātē, sukhettē, kasiṇē, bāyālīsaṁ sumiṇā, tīsaṁ mahāsumiṇā, bāvattariṁ savvasumiṇā, hārē, rāmē guttē ya ēmētē dasa āhitā, dīhadasāṇaṁ dasa ajjhayaṇā pannattā taṁ jahā — candē, sūrē, ya sukkē, ya siridēvī, pabhāvatī, dīvasamuddōvavattī, bahūputtī, mandarētī, ya thērē sambhūtivijaē, ya thērē pamha, ūsāsanīsāsē, saṅkhēviyadasāṇaṁ dasa ajjhayaṇā pannattā taṁ jahā — khuḍḍiyā vimāṇapavibhattī,  mahalliyā vimāṇapavibhattī, aṅgacūliyā, vaggacūliyā, vivāhacūliyā, aruṇōvavātē, varuṇōvavātē, garulōvāvatē, vēlandha-rōvavātē, vēsamaṇōvavātē.</p>
	  </div>
	  <div type="section" n="976">
	    <p>dasa sāgarōvamakōḍākōḍīō kālō ōsappiṇīē, dasa sāgarōvamakōḍākōḍīō kālō ussappiṇīē.</p>
	  </div>
	  <div type="section" n="977">
	    <p>dasavidhā nēraïyā pannattā taṁ jahā — anantarōvavaṇṇā paramparōvavaṇṇā aṇantarāvagāḍhā paramparāvagāḍhā aṇantarāhāragā paramparāhāragā aṇantarapajjattā paramparapajjattā carimā avarimā, ēvaṁ-nirantaraṁ jāva vēmāṇiyā.</p>
	    <p>caütthīē ṇaṁ paṅkappamāē puḍhavīē dasa nirayāvāsasata-sahassā pannattā, rayaṇappabhāē puḍhavīē jahannēṇaṁ nēraïyāṇaṁ dasavāsasahassāiṁ ṭhitī pannattā, caütthīē ṇaṁ paṅkappabhāē puḍhavīē ukkōsēṇaṁ nēraïyāṇaṁ dasa sāgarōvamāiṁ ṭhitī paṇṇatā, pañcamāē ṇaṁ ghūmappabhāē puḍhavīē jahannēṇaṁ nēraïyāṇaṁ dasa sāgarōvamāiṁ ṭhitī pannattā, asurakumārāṇaṁ jahannēṇaṁ dasa vāsasahahassāiṁ ṭhitī pannattā, ēvaṁ jāva thaṇiyakumārāṇaṁ bāyaravaṇassatikāiyāṇaṁ ukkōsēṇaṁ dasavāsa-sahassāiṁ ṭhitī pannattā.</p>
	    <p>vāṇamantarāṇaṁ dēvāṇaṁ jahannēṇaṁ dasa vāsa-sahassāiṁ ṭhitī pannattā.</p>
	    <p>bambhalōgē kappē ukkōsēṇaṁ dēvāṇaṁ dasa sāgarōvamāiṁ ṭhitī pannattā, lantaē kappē dēvāṇaṁ jahaṇṇēṇaṁ dasa sāgarōvamāiṁ ṭhitī pannattā.</p>
	  </div>
	  <div type="section" n="978">
	    <p>dasahiṁ ṭhāṇēhiṁ jīvā āgamēsibhaddatāē kammaṁ pagarenti, taṁ jahā — anidāṇatāē, diṭṭhisampaṇṇatāē, jōgavāhitāē, khantikhamaṇatāē, jitindiyatāē, amāillatāē, apāsatthatāē, susāmaṇṇa-tāē, pavayaṇavacchallatāē, pavayaṇaübbhāvaṇatāē.</p>
	  </div>
	  <div type="section" n="979">
	    <p>dasavihē āsaṁsappaōgē pannattā taṁ jahā — ihalōgāsaṁsappaōgē, paralōgāsaṁsappaōgē, duhaōlōgāsaṁsappaōgē, jīviyāsaṁsappaōgē, maraṇāsaṁsappaōgē, kāmāsaṁsappaōgē, bhōgāsaṁsappaōgē, lābhāsaṁ-sappaōgē, pūyāsaṁsappaōgē, sakkārāsaṁsappaōgē.</p>
	  </div>
	  <div type="section" n="980">
	    <p>dasavidhē dhammē pannattā taṁ jahā — gāmadhammē nagaradhammē raṭṭhadhammē pāsaṇḍadhammē kuladhammē gaṇadhammē saṅghadhammē suyadhammē carittadhammē atthikāyadhammē.</p>
	  </div>
	  <div type="section" n="981">
	    <p>dasa thērā pannattā taṁ jahā — gāmathērā nagarathērā raṭṭhathērā pasatthathērā kulathērā gaṇathērā saṅghathērā jātithērā suathērā pariyāyathērā.</p>
	  </div>
	  <div type="section" n="982">
	    <p>dasa puttā pannattā taṁ jahā — attaē khettaē diṇṇatē viṇṇaē urasē mōharē soṇḍīrē saṁvuḍḍhē uvayāitē dhammantēvāsī.</p>
	  </div>
	  <div type="section" n="983">
	    <p>kēvalissa ṇaṁ dasa aṇuttarā pannattā taṁ jahā — anuttarē nāṇē, anuttarē daṁsaṇē, anuttarē carittē, anuttarē tavē, anutarē vīriē, anuttarā khantī, anuttarā muttī, anuttarē ajjavē, anuttarē maddavē anuttarē lāghavē.</p>
	  </div>
	  <div type="section" n="984">
	    <p>samayakhettē ṇaṁ dasa kurāō pannattāō taṁ jahā — pañca dēvakurāō pañca uttarakurāō, tattha ṇaṁ dasa mahatimahālayā mahādumā pannattā taṁ jahā — jambū sudaṁsaṇā, dhāyaïrukkhē, mahādhāyaïrukkhē, paümarukkhē, mahāpaümarukkhē, pañca kūḍasāmalīō tattha ṇaṁ dasa dēvā mahiḍḍhiyā jāva parivasanti, taṁ jahā — aṇāḍhitē jambuddīvādhipatī sudaṁsaṇē piyandasaṇē poṇḍarīē mahāpoṇḍarīē pañca garulā vēṇudēvā.</p>
	  </div>
	  <div type="section" n="985">
	    <p>dasahiṁ ṭhāṇēhiṁ ōgāḍhaṁ dussamaṁ jāṁṇejjā, taṁ jahā — akālē varisaï kālē na varisaï asāhū pūijjanti sāhū na pūijjanti gurusu jaṇō micchaṁ paḍivaṇṇō amaṇuṇṇā saddā jāva phāsā.</p>
	    <p>dasahiṁ ṭhāṇēhiṁ ōgāḍhaṁ susamaṁ jāṇejjā taṁ jahā — akālē na varisati jāva maṇuṇṇā rasā maṇuṇṇā phāsā.</p>
	  </div>
	  <div type="section" n="986">
	    <p>susamasusamāē ṇaṁ samāē dasavihā rukkhā uvabhōgattāē havvamāgacchanti (taṁ jahā —)</p>
	  </div>
	  <div type="section" n="987">
	    <lg n="987">
	      <l>mataṅgayā ya bhiṅgā tuḍitaṅgā dīva jōti cittaṅgā</l>
	      <l>cittarasā maṇiyaṅgā gēhāgārā aṇiyaṇā ya</l>
	    </lg>
	  </div>
	  <div type="section" n="988">
	    <p>jambuddīvē dīvē bhārahē vāsē tītāē ussappiṇīē dasa kulagarā hutthā. (taṁ jahā —)</p>
	  </div>
	  <div type="section" n="989">
	    <lg n="989">
	      <l>sayañjalē sayāū ya anantasēṇē ya ajitasēṇē ya</l>
	      <l>kakkasēṇē bhīmasēṇē mahābhīmasēṇē ya sattamē daḍharahē dasarahē sayarahē</l>
	    </lg>
	  </div>
	  <div type="section" n="990">
	    <p>jambuddīvē dīvē bhārahē vāsē āgamīsāē ussappiṇīē dasa kulagarā bhavissanti taṁ jahā — sīmaṅkarē sīmandharē khēmaṅkarē khēmandharē vimalavāhaṇē saṁmutī paḍisutē daḍhadhaṇū dasadhaṇū satadhaṇū.</p>
	  </div>
	  <div type="section" n="991">
	    <p>jambuddīvē dīvē mandarassa pavvayassa puratthimē ṇaṁ sītāē mahānaīē ubhaōkūlē dasa vakkhārapavvatā pannattā taṁ jahā — mālavantē cittakūḍē pamhakūḍē naliṇakūḍē ēgasēlē tikūḍē vēsamaṇakūḍē añjaṇē māyañjaṇē sōmaṇasē.</p>
	    <p>jambuddīvē dīvē mandarassa pavavayassa paccatthimē ṇaṁ sīōdāē mahānaīē ubhaōkūlē dasa vakkhārapavvatā pannattā taṁ jahā — vijjuppabhē akāvatō pamhāvatī āsīviśē suhāvahē candapavvatē sūrapavvatē nāgapavavatē dēvapavvatē gandhamāyaṇē ēvaṁ ghāyaïsaṇḍapuratthimaddhēvi vakkhārā bhāṇiyavvā jāva pukkharavara-dīvaḍḍhapaccatthimaddhē.</p>
	  </div>
	  <div type="section" n="992">
	    <p>dasa kappā indāhiṭṭhiyā pannattā taṁ jahā — sōhammē jāva sahassārē, pāṇatē, accutē, ētēsu ṇaṁ dasasu kappēsu dasa indā pannattā taṁ jahā — sakkē īsāṇē jāva acutē.</p>
	    <p>ētēsi ṇaṁ dasaṇhaṁ indāṇaṁ dasa parijāṇiyā vimāṇā pannattā taṁ jahā — pālaē pupphaē jāva vimalavarē savvatōbhaddē.</p>
	  </div>
	  <div type="section" n="993">
	    <p>dasadasamiyā ṇaṁ bhikkhupaḍimā ēgēṇa rātindiyasatēṇaṁ addhachaṭṭhēhi ya bhikkhāsatēhiṁ ahāsuttaṁ jāva ārāhiyā yāvi bhavati.</p>
	  </div>
	  <div type="section" n="994">
	    <p>dasavidhā saṁsārasamāvaṇṇagā jīvā pa0 taṁ0 paḍhamasamayaēgindiyā apaḍhamasamayaēgindiyā ēvaṁ jāva apaḍhamasamayapañcindiyā.</p>
	    <p>dasavidhā savvajīvā pannattā taṁ jahā — puḍhavikāiyā jāva vaṇassaïkāiyā bēindiyā jāva  pañcendiyā aṇindiyā, ahavā dasavidhā savvajīvā pannattā taṁ jahā — paḍhamasamayanēraïyā apaḍhamasamayanēraïyā jāva apaḍhamasamayadēvā paḍhamasamayasiddhā apaḍhamasamayasiddhā.</p>
	  </div>
	  <div type="section" n="995">
	    <p>vāsasatāuyassa ṇaṁ purisassa dasa dasāō pannattāō (taṁ jahā —)</p>
	  </div>
	  <div type="section" n="996">
	    <lg n="996">
	      <l> bālā kiḍḍā mandā balā paṇṇā hāyaṇī</l>
	      <l>pavañcā pabbhārā mummuhī sāyaṇī tadhā</l>
	    </lg>
	  </div>
	  <div type="section" n="997">
	    <p>dasavidhā taṇavaṇasatikāiyā pa0 taṁ0 mūlē kandē jāva pupphē phalē bīyē.</p>
	  </div>
	  <div type="section" n="998">
	    <p>savvāōvi ṇaṁ vijjāharasēḍhīō dasa-dasa jōyaṇāiṁ vikkhambhēṇaṁ pannattā savvāōvi ṇaṁ ābhiōgasēḍhīō dasa-dasa jōyaṇāiṁ vikkhambhēṇaṁ pannattā.</p>
	  </div>
	  <div type="section" n="999">
	    <p>gēvijjagavimāṇā ṇaṁ dasa jōyaṇasayāiṁ uḍḍhaṁ uccattēṇaṁ pannattā.</p>
	  </div>
	  <div type="section" n="1000">
	    <p>dasahiṁ ṭhāṇēhiṁ saha tēyasā bhāsaṁ kujjā, taṁ jahā — kēi tahārūvaṁ samaṇaṁ vā māhaṇaṁ vā accāsātejjā, sē ya accāsātitē samāṇē parikuvitē, tassa tēyaṁ nisirejjā, sē taṁ paritāvēti, sē taṁ paritāvettā tāmēva saha tēyasā bhāsaṁ kujjā.</p>
	    <p>kēi tahārūvaṁ samaṇaṁ vā māhaṇaṁ vā accāsātejjā sē ya accāsātitē samāṇē dēvē parikuviē tassa tēyaṁ nisirejjā sē taṁ paritāventi sē taṁ paritāvettā tāmēva saha tēyasā bhāsaṁ kujjā.</p>
	    <p>kēi tahārūvaṁ samaṇaṁ vā māhaṇaṁ vā accāsātejjā, sē ya accāsātitē samāṇē parikuvitē dēvē vi ca parikuvitē tē duhaō paḍiṇṇā tassa tēyaṁ nisirejjā tē taṁ paritāventi tē taṁ paritāvettā tāmēva saha tēyasā bhāsaṁ kujjā.</p>
	    <p>kēi tahārūvaṁ samaṇaṁ vā māhaṇaṁ vā accāsātejjā sē ya accāsātitē samāṇē parikuviē tassa tēyaṁ nisirejjā tattha phōḍā saṁmucchanti tē phōḍā bhijjanti tē phōḍā bhiṇṇā samāṇā tāmēva saha tēyasā bhāsaṁ kujjā.</p>
	    <p>kēi tahārūvaṁ samaṇaṁ vā māhaṇaṁ vā accāsātejjā sē ya accāsātitē samāṇē dēvē parikuviē tassa tēyaṁ nisirejjā tattha phōḍā saṁmucchati tē phōḍā bhijjanti tē phōḍā bhiṇṇā samāṇā tāmēva saha tēyasā bhāsaṁ kujjā.</p>
	    <p>kēi tahārūvaṁ samaṇaṁ vā māhaṇaṁ vā accāsātejjā sē ya accasātitē samāṇē parikuviē dēvēvi ya parikuviē tē duhaō paḍiṇṇā tassa tēyaṁ nisirejjā tattha phōḍā saṁmucchanti tē phōḍā bhijjanti tē phōḍā bhiṇṇā samāṇā tāmēva saha tēyasā bhāsaṁ kujjā.</p>
	    <p>kēi tahārūvaṁ samaṇaṁ vā māhaṇaṁ vā accāsatejjā sē ya accāsātitē samāṇē parikuviē tassa tēyaṁ nisirejjā tattha phōḍā saṁmucchanti sēsaṁ tahēva jāva bhāsaṁ kujjā.</p>
	    <p>kēi tahārūvaṁ samaṇaṁ vā māhaṇaṁ vā accāsātejjā sē ya accāsātitē samāṇē dēvē parikuviē tassa tēyaṁ nisirejjā tattha phōḍā saṁmucchati tē phōḍā bhijjanti tattha pulā saṁmucchanti tē pulā bhijjanti tē pulā bhiṇṇā samāṇā tāmēva saha tēyasā bhāsaṁ kujjā ētē tinni ālāvagā bhāṇitavvā.</p>
	    <p>kēi tahārūvaṁ samaṇaṁ vā māhaṇaṁ vā accāsātēmāṇē tēyaṁ nisirejjā sē ya tattha nō kammati nō pakammati añciyaṁ añciyaṁ karēti karettā āyāhiṇapayāhiṇaṁ karēti karettā uḍḍhaṁ vēhāsaṁ uppatati uppatettā sē ṇaṁ tatō paḍihatē paḍiṇiyattati paḍiṇiyattitā tamēva sarīragaṁ aṇudaha-māṇē-aṇudahamāṇē saha tēyasā bhāsaṁ kujjā-jahā vā gōsālassa maṅkhaliputtassa tavētēē.</p>
	  </div>
	  <div type="section" n="1001">
	    <p>dasa acchēragā pannattā (taṁ jahā —)</p>
	  </div>
	  <div type="section" n="1002">
	    <lg n="1002">
	      <l>uvasagga gabbhaharaṇaṁ itthītitthaṁ abhāviyā parisā</l>
	      <l>kaṇhassa avarakaṅkā uttaraṇaṁ candasūrāṇaṁ</l>
	    </lg>
	  </div>
	  <div type="section" n="1003">
	    <lg n="1003">
	      <l>harivaṁsakuluppattī camaruppātō ya aṭṭhayasiddhā</l>
	      <l>assañjatēsu pūā dasavi aṇantēṇaṁ kālēṇa</l>
	    </lg>
	  </div>
	  <div type="section" n="1004">
	    <p>imīsē ṇaṁ rayaṇappabhāē puḍhavīē rayaṇē kaṇḍē dasa jōyaṇasayāiṁ bāhallēṇaṁ pannattā.</p>
	    <p>imīsē ṇaṁ rayaṇappabhāē puḍhavīē vaïrē kaṇḍē dasa jōyaṇasayāiṁ bāhallēṇa pannattā ēvaṁ vēruliē lōhitakkhē masāragallē haṁsagabbhē pulaē sōgandhiē jōtirasē añjaṇē añjaṇapulaē ratayaṁ jātarūvē aṅkē phalihē riṭṭhē jahā rayaṇē tahā sōlasavidhā bhāṇitavvā.</p>
	  </div>
	  <div type="section" n="1005">
	    <p>savvēvi ṇaṁ dīva-samuddā dasa jōyaṇasayāiṁ uvvēhēṇaṁ pannattā.</p>
	    <p>savvēvi ṇaṁ mahādahā dasa jōyaṇāiṁ uvvēhēṇaṁ pannattā.</p>
	    <p>savvēvi ṇaṁ salilakuṇḍā dasa jōyaṇāiṁ uvvēhēṇaṁ paṇṇattā.</p>
	    <p>sītā-sītōyā ṇaṁ mahānaīō muhamūlē dasa-dasa jōyaṇāiṁ uvvēhēṇaṁ pannattāō.</p>
	  </div>
	  <div type="section" n="1006">
	    <p>kattiyānakkhattē savvabāhirāō maṇḍalāō dasamē maṇḍalē cāraṁ carati.</p>
	    <p>aṇurādhānakkhattē savvabbhantarāō maṇḍalāō dasamē maṇḍalē cāraṁ carita.</p>
	  </div>
	  <div type="section" n="1007">
	    <p>dasa nakkhattā nāṇassa viddhikarā pannattā (taṁ jahā —)</p>
	  </div>
	  <div type="section" n="1008">
	    <lg n="1008">
	      <l>migasiramaddā pussō tiṇṇi ya puvvāiṁ mūlassēsā</l>
	      <l>hatthō cittā ya tahā dasa viddhikarāiṁ nāṇassa</l>
	    </lg>
	  </div>
	  <div type="section" n="1009">
	    <p>caüppayathalayarapañcindiyatirikkhajōṇiyāṇaṁ dasa jāti-kulakōḍi-jōṇiyamuhasatasahassā pannattā, uraparisappathalayarapañcidiyarikkhajōṇiyāṇaṁ dasa jāti-kulakōḍijōṇipamuhasatasahassā pannattā.</p>
	  </div>
	  <div type="section" n="1010">
	    <p>jīvā ṇaṁ dasaṭhāṇavivvattitē poggalē pāvakammattāē ciṇiṁsu vā ciṇanti vā ciṇissanti vā taṁ jahā — paḍhamasamayaēgindiyanivvattiē jāva apaḍhamasamaya pañcindiyanivvattiē, ēvaṁ ciṇaṁ-uvaciṇaṁ-bandha-udīra-vēya taha nijjarā cēva.</p>
	    <p>dasapaēsiyā khandhā anantā pannattā dasapaēsōgāḍhā poggalā anantā pannattā dasasamayaṭhitīyā poggalā anantā pannattā dasaguṇakālagā poggalā anantā pannattā ēvaṁ vaṇṇēhiṁ gandhēhiṁ rasēhiṁ phāsēhiṁ dasaguṇalukkhā poggalā anantā pannattā.</p>
	  </div>
	</div><!-- uddēsō 1 !-->
      </div><!-- ṭhāṇaṁ 10 !-->
    </body>
  </text>
</TEI>
