<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="JA-06">
  <teiHeader xml:lang="eng">
    <fileDesc>
      <titleStmt>
	<title>Āyāraṅgasuttaṁ (Ācārāṅgasūtraṁ)</title>
      	<principal><persName ref="http://viaf.org/viaf/372149294434280521495">Andrew Ollett</persName></principal>
      	<respStmt>
      	  <persName xml:id="AO">Andrew Ollett</persName> 
      	  <resp>Processed the text data from Muni Deepratnasagar Ji's DOCX files into romanized TEI.</resp>
      	</respStmt>
	  <respStmt>
	<persName xml:id="IR">Itamar Ramot</persName> 
	  <resp>Bibliographic and text-processing assistance.</resp>
	</respStmt>
      </titleStmt>
      <publicationStmt>
      	<authority/>
	<availability status="restricted">
	  <p><!-- add whatever license you like: --></p>
	</availability>
	<date>2020</date>
	<publisher><!-- EFEO/EPHE (Université of PSL) --></publisher>
	<pubPlace><!-- Paris --></pubPlace>
      </publicationStmt>
      <sourceDesc>
	<p>This electronic text is based on the DOCX files of the entire Śvētāmbara canon provided by Muni Deepratnasagar and made available through Jain e-Library. The ID of the DOCX file for this text is 003701. The source of Muni Deepratnasagar's edition, in turn, is the “Āgama Mañjūṣā” series (ID 003251).</p>
      </sourceDesc>
    </fileDesc>
    <encodingDesc>
      <p>The Ācārāṅgasūtra is divided into two books (śrutaskandhas or suyakkhandhas). Scholars since Jacobi, or rather since Śīlāṅka, have regarded the first book as older than the second. The first book is divided into chapters (ajjhayaṇas), and these chapters are divided into lessons (uddēsas). Sections are numbered continuously from the beginning of the text.</p>
      <p>The second book is divided into appendices (cūlās), and these, in turn, are divided into chapters (ajjhayaṇas), which are numbered continuously from the beginning of the second book. Starting from the second appendix, each chapter (ajjhayaṇa) is also called a sattikkaya, which are then numbered continuously from the beginning of the second chapter. Sections in the second book, like the first, are numbered continously from the beginning of the text.</p>
      <refsDecl n="CTS">
	<cRefPattern 
	    n="level4"
	    matchPattern="s.(\d+)"
	    replacementPattern="#xpath(/tei:TEI/tei:text/tei:body//tei:div[@type='section'][@n='$1']">
	  <p>This pointer pattern extracts sections, numbered continuously from the beginning of the text.</p>
	</cRefPattern>
	<cRefPattern 
	    n="level1"
	    matchPattern="(\d+)"
	    replacementPattern="#xpath(/tei:TEI/tei:text/tei:body/tei:div[@n='$1']">
	  <p>This pointer pattern extracts śrutaskandhas/suyakkhandhas.</p>
	</cRefPattern>
	<cRefPattern 
	    n="level2"
	    matchPattern="1.(\d+)"
	    replacementPattern="#xpath(/tei:TEI/tei:text/tei:body/tei:div[@n='1']/tei:div[@n='$1'])">
	  <p>This pointer pattern extracts ajjhayaṇas of the first śrutaskandha.</p>
	</cRefPattern>
	<cRefPattern 
	    n="level2"
	    matchPattern="2.(\d+)"
	    replacementPattern="#xpath(/tei:TEI/tei:text/tei:body/tei:div[@n='2']/tei:div[@n='$1'])">
	  <p>This pointer pattern extracts cūlās of the second śrutaskandha.</p>
	</cRefPattern>
	<cRefPattern 
	    n="level3"
	    matchPattern="1.(\d+).(\d+)"
	    replacementPattern="#xpath(/tei:TEI/tei:text/tei:body/tei:div[@n='1']/tei:div[@n='$1']/tei:div[@n='$2'])">
	  <p>This pointer pattern extracts uddēsas of the first śrutaskandha.</p>
	</cRefPattern>
	<cRefPattern 
	    n="level3"
	    matchPattern="2.(\d+).(\d+)"
	    replacementPattern="#xpath(/tei:TEI/tei:text/tei:body/tei:div[@n='2']/tei:div[@n='$1']/tei:div[@n='$2'])">
	  <p>This pointer pattern extracts ajjhayaṇas of the second śrutaskandha.</p>
	</cRefPattern>
	<cRefPattern 
	    n="level4"
	    matchPattern="1.(\d+).(\d+).(\d+)"
	    replacementPattern="#xpath(/tei:TEI/tei:text/tei:body/tei:div[@n='1']/tei:div[@n='$1']/tei:div[@n='$2']/tei:div[@n='$3'])">
	  <p>This pointer pattern extracts sections of the first śrutaskandha.</p>
	</cRefPattern>
	<cRefPattern 
	    n="level4"
	    matchPattern="2.(\d+).(\d+).(\d+)"
	    replacementPattern="#xpath(/tei:TEI/tei:text/tei:body/tei:div[@n='2']/tei:div[@n='$1']/tei:div[@n='$2']/tei:div[@n='$3'])">
	  <p>This pointer pattern extracts sattikkayas of the second śrutaskandha.</p>
	</cRefPattern>
	<cRefPattern 
	    n="level4"
	    matchPattern="2.(\d+).(\d+).(\d+).(\d+)"
	    replacementPattern="#xpath(/tei:TEI/tei:text/tei:body/tei:div[@n='2']/tei:div[@n='$1']/tei:div[@n='$2']/tei:div[@n='$3']/tei:div[@n='$4'])">
	  <p>This pointer pattern extracts sections of the second śrutaskandha.</p>
	</cRefPattern>
      </refsDecl>
    </encodingDesc>
    <profileDesc>
      <langUsage>
      	<language ident="pka-Latn">Ardhamāgadhī, romanized in ISO-15919</language>
      </langUsage>
    </profileDesc>
    <revisionDesc>
       <change when="2020-08-15" who="AO">Conversion of text to TEI</change>
    </revisionDesc>
  </teiHeader>
  <text>
    <body>
      <div type="suyakkhandha" n="1">
	<div type="ajjhayaṇa" n="1">
	  <div type="uddēsa" n="1">
	    <div type="section" n="1">
	      <p>suyaṁ mē āusaṁ! tēṇaṁ bhagavayā ēvamakkhāyaṁ ihamēgēsiṁ nō saṇṇā bhavaï.</p>
	    </div>
	    <div type="section" n="2">
	      <p>taṁ jahā — puratthimāō vā disāō āgaō ahamaṁsi, dāhiṇāō vā disāō āgaō ahamaṁsi, paccatthimāō vā disāō āgaō ahamaṁsi, uttarāō vā disāō āgaō ahamaṁsi, uḍḍhāō vā disāō āgaō ahamaṁsi , ahē vā disāō āgaō ahamaṁsi, annayarīō vā disāō anudisāō vā āgaō ahamaṁsi, ēvamēgēsiṁ nō nātaṁ bhavati.</p>
	    </div>
	    <div type="section" n="3">
	      <p>atthi mē āyā uvavāiē, natthi mē āyā uvavāiē, kē ahaṁ āsī? kē vā iō cuē iha peccā bhavissāmi?</p>
	    </div>
	    <div type="section" n="4">
	      <p>sē jjaṁ puṇa jāṇejjā-sahasammuiyāē paravāgaraṇēṇaṁ annēsiṁ vā antiē soccā, taṁ jahā — puratthimāō vā disāō āgaō ahamaṁsi, dakkhiṇāō vā disāō āgaō ahamaṁsi, paccatthimāō vā disāō āgaō ahamaṁsi, uttarāō vā disāō āgaō ahamaṁsi uḍḍhāō vā disāō āgaō ahamaṁsi ahē vā disāō āgaō ahamaṁsi, annayarīō vā disāō anudisāō vā āgaō ahamaṁsi ēvamēgēsiṁ jaṁ nāyaṁ bhavaï atthi mē āyā uvavāiē, jō imāō disāō anudisāō vā anusañcaraï savvāō disāō savvāō anudisāō, sō ’haṁ.</p>
	    </div>
	    <div type="section" n="5">
	      <p>sē āyāvādī lōgāvādī kammāvādī kiriyāvādī.</p>
	    </div>
	    <div type="section" n="6">
	      <p>akarissaṁ ca'haṁ, kāravēsu ca'haṁ, karaō yāvi samaṇuṇṇē bhavissāmi.</p>
	    </div>
	    <div type="section" n="7">
	      <p>ēyāvanti savvāvanti lōgaṁsi kamma-samārambhā parijāṇiyavvā bhavanti.</p>
	    </div>
	    <div type="section" n="8">
	      <p>apariṇṇāyakammē khalu ayaṁ purisē jō imāō disāō vā anudisāō vā anusañcaraï, savvāō disāō savvāō anudisāō sāhēti.</p>
	    </div>
	    <div type="section" n="9">
	      <p>anēgaruvāō jōṇīō sandhēi viruvaruvē phāsē paḍisaṁvēdēi.</p>
	    </div>
	    <div type="section" n="10">
	      <p>tattha khalu bhagavatā pariṇṇā pavēiyā.</p>
	    </div>
	    <div type="section" n="11">
	      <p>imassa cēva jīviyassa parivandana-mānana-pūyaṇāē jāī-maraṇa-mōyaṇāē dukkha-paḍighāyahēuṁ.</p>
	    </div>
	    <div type="section" n="12">
	      <p>ēyāvanti savvāvanti lōgaṁsi kamma-samārambhā parijāṇiyavvā bhavanti.</p>
	    </div>
	    <div type="section" n="13">
	      <p>jassētē lōgaṁsi kammasamārambhā pariṇṇāyā bhavanti sē hu munī pariṇṇāyakammē. tti bēmi.</p>
	    </div>
	  </div><!-- uddēsa! -->
	  <div type="uddēsa" n="2">
	    <div type="section" n="14">
	      <p>aṭṭē lōē parijuṇṇē  dussambōhē avijāṇaē  assi lōē pavvahiē tattha tattha puḍhō pāsa āturā paritāvēnti.</p>
	    </div>
	    <div type="section" n="15">
	      <p>santi pāṇā puḍhō siyā lajjamāṇā puḍhō pāsa anagārā motti ēgē pavayamāṇā jamiṇaṁ viruvaruvēhiṁ satthēhiṁ puḍhavi-kamma-samārambhēṇaṁ puḍhavi-satthaṁ samārambhēmāṇā anēgaruvē pāṇē vihiṁsati.</p>
	    </div>
	    <div type="section" n="16">
	      <p>tattha khalu bhagavayā pariṇṇā pavēiyā, imassa cēva jīviyassa parivandana-mānana-pūyaṇāē jāī-maraṇa-mōyaṇāē dukkhapaḍighāyahēuṁ sē sayamēva puḍhavi-satthaṁ samārambhaï annēhiṁ vā puḍhavi-satthaṁ samārambhāvēi annē vā puḍhavi-satthaṁ samārambhantē samaṇujāṇaï.</p>
	    </div>
	    <div type="section" n="17">
	      <p>taṁ sē ahiāē taṁ sē abōhīē sē taṁ sambujjhamāṇē āyāṇīyaṁ samuṭṭhāē soccā khalu bhagavaō anagārāṇaṁ vā antiē ihamēgēsiṁ nātaṁ bhavati ēsa khalu ganthē ēsa khalu mōhē ēsa khalu mārē ēsa khalu niraē iccatthaṁ gaḍḍhiē lōē jamiṇaṁ viruvaruvēhiṁ satthēhiṁ puḍhavi-kamma-samārambhēṇaṁ puḍhavi-satthaṁ samārambhēmāṇē annē anēgaruvē pāṇē vihiṁsaï, sē bēmi – appēgē andhamabbhē appēgē aṅghamacchē appēgē pāyamabbhē appēgē pāyamacchē appēgē gupphamabbhē appēgē gupphamacchē, appēgē jaṅghamabbhē (2), appēgē jānumabbhē (2), appēgē ūrumabbhē (2), appēgē kaḍimabbhē (2), appēgē nābhimabbhē (2), appēgē udaramabbhē (2), appēgē pāsamabbhē (2), appēgē piṭṭhimabbhē (2), appēgē uramabbhē (2), appēgē hiyayamabbhē (2), appēgē thaṇamabbhē (2), appēgē khandhamabbhē (2), appēgē bāhumabbhē (2), appēgē hatthamabbhē (2), appēgē aṅgulimabbhē (2), appēgē nahamabbhē (2), appēgē gīvamabbhē (2), appēgē hanumabbhē (2), appēgē hoṭṭhamabbhē (2), appēgē dantamabbhē (2), appēgē jibbhamabbhē (2), appēgē tālumabbhē (2), appēgē galamabbhē (2), appēgē gaṇḍamabbhē (2), appēgē kaṇṇamabbhē (2), appēgē nāsamabbhē (2), appēhē acchimabbhē (2), appēgē bhamuhamabbhē (2), appēgē niḍālamabbhē (2), appēgē sīsamabbhē (2), appēgē sampamāraē appēgē uddavaē, ettha satthaṁ samārambhamāṇassa iccētē ārambhā apariṇṇātā bhavanti.</p>
	    </div>
	    <div type="section" n="18">
	      <p>etthaṁ satthaṁ asamārambhamāṇassa iccētē ārambhā pariṇṇātā bhavanti, taṁ pariṇṇāya mēhāvī nēva sayaṁ puḍhavi-satthaṁ samārambhāvejjā, nēva'nnēhiṁ puḍhavi-satthaṁ samārambhāvejjā, nēva'nnē puḍhavi-satthaṁ samārambhantē samaṇujāṇejjā, jassētē puḍhavi-kamma-samārambhā pariṇṇātā bhavanti, sē hu munī pariṇṇātakammē – tti bēmi.</p>
	    </div>
	  </div><!-- uddēsa 2 !-->
	  <div type="uddēsa" n="3">
	    <div type="section" n="19">
	      <p>sē bēmi — sē jahāvi anagārē ujjukaḍē nikāyapaḍivannē amāyaṁ kuvvamāṇē viyāhiē.</p>
	    </div>
	    <div type="section" n="20">
	      <p>jāē saddhāē nikkhantō tamēva anupāliyā vijahittā visottiyaṁ.</p>
	    </div>
	    <div type="section" n="21">
	      <p>paṇayā vīrā mahāvīhiṁ.</p>
	    </div>
	    <div type="section" n="22">
	      <p>lōgaṁ ca āṇāē abhisameccā akutōbhayaṁ.</p>
	    </div>
	    <div type="section" n="23">
	      <p>sē bēmi — nēva sayaṁ lōgaṁ abbhāikkhejjā nēva attāṇaṁ abbhāikkhejjā, jē lōyaṁ abbhāikkhaï sē attāṇaṁ abbhāikkhaï, jē attāṇaṁ abbhāikkhaï sē lōyaṁ abbhāikkhaï.</p>
	    </div>
	    <div type="section" n="24">
	      <p>lajjamāṇā puḍhō pāsa anagārā motti ēgē pavayamāṇā jamiṇaṁ virūvaruvēhiṁ satthēhiṁ udaya-kamma-samārambhēṇaṁ udaya-satthaṁ samārambhamāṇē annē anēgaruvē pāṇē vihiṁsati. tattha khalu bhagavatā pariṇṇā pavēditā. imassa cēva jīviyassa parivandana-mānana-pūyaṇāē jāī-maraṇa-mōyaṇāē dukkhapaḍighāyahēuṁ sē sayamēva udaya-satthaṁ samārambhati annēhiṁ vā udaya-satthaṁ samārambhāvēti annē vā udaya-satthaṁ samārambhantē samaṇujāṇati, taṁ sē ahiyāē taṁ sē abōhīē, sē taṁ sambujjhamāṇē āyāṇīyaṁ samuṭṭhāē soccā bhagavaō anagārāṇaṁ vā antiē ihamēgēsiṁ nāyaṁ bhavati.</p>
	      <p>ēsa khalu ganthē ēsa khalu mōhē ēsa khalu mārē ēsa khalu niraē iccatthaṁ gaḍhiē lōē jamiṇaṁ viruvaruvēhiṁ satthēhiṁ udaya-kamma-samārambhēṇaṁ udayasatthaṁ samārambhamāṇē annē anēgaruvē pāṇē vihiṁsati. sē bēmi – santi pāṇā udayanissiyā jīvā anēgē.</p>
	    </div>
	    <div type="section" n="25">
	      <p>ihaṁ ca khalu bhō! anagārāṇaṁ udayaṁ-jīvā viyāhiyā. satthaṁ cetthaṁ aṇuvīi pāsa.</p>
	    </div>
	    <div type="section" n="26">
	      <p>puḍhō satthaṁ pavēiyaṁ.</p>
	    </div>
	    <div type="section" n="27">
	      <p>aduvā adinnādāṇaṁ.</p>
	    </div>
	    <div type="section" n="28">
	      <p>kappaï ṇē kappaï ṇē pāuṁ aduvā vibhūsāē.</p>
	    </div>
	    <div type="section" n="29">
	      <p>puḍhō satthēhiṁ viuṭṭanti.</p>
	    </div>
	    <div type="section" n="30">
	      <p>ettha'vi tēsiṁ nō nikaraṇāē.</p>
	    </div>
	    <div type="section" n="31">
	      <p>ettha satthaṁ samārambhamāṇassa iccētē ārambhā apariṇṇāyā bhavanti, ettha satthaṁ asamārambhamāṇassa iccētē ārambhā pariṇṇāyā bhavanti, taṁ pariṇṇāya mēhāvī nēva sayaṁ udayasatthaṁ samārambhejjā nēva'nnēhiṁ udaya-satthaṁ samārambhāvejjā udaya-satthaṁ samārambhantē'vi annē na samaṇujāṇejjā, jassētē udayasattha-samārambhā pariṇṇāyā bhavanti sē hu munī pariṇṇāta-kammē, ttibēmi.</p>
	    </div>
	  </div><!-- uddēsa 3 !-->
	  <div type="uddēsa" n="4">
	    <div type="section" n="32">
	      <p>sē bēmi nēva sayaṁ lōgaṁ abbhāikkhejjā nēva attāṇaṁ abbhāikkhejjā, jē lōgaṁ abbhāikkhaï sē attāṇaṁ abbhāikkhaï jē attāṇaṁ abbhāikkhaï sē lōgaṁ abbhāikkhaï.</p>
	    </div>
	    <div type="section" n="33">
	      <p>jē dīhalōgasatthassa khēyaṇṇē sē asatthassa khēyaṇṇē, jē asatthassa khēyaṇṇē sē dīhalōga satthassa khēyaṇṇē.</p>
	    </div>
	    <div type="section" n="34">
	      <p>vīrēhiṁ ēyaṁ abhibhūya diṭṭhaṁ sañjatēhiṁ sayā jattēhiṁ sayā appamattēhiṁ.</p>
	    </div>
	    <div type="section" n="35">
	      <p>jē pamattē guṇaṭṭhiē sē hu daṇḍetti pavuccati.</p>
	    </div>
	    <div type="section" n="36">
	      <p>taṁ pariṇṇāya mēhāvī iyāṇiṁ nō jamahaṁ puvvamakāsī pamāēṇaṁ.</p>
	    </div>
	    <div type="section" n="37">
	      <p>lajjamāṇā puḍhō pāsa anagārā motti ēgē pavadamāṇā jamiṇaṁ viruvaruvēhiṁ satthēhiṁ agani-kammasamārambhēṇaṁ aganisatthaṁ samārambhamāṇē annē anēgaruvē pāṇē vihiṁsati, tattha khalu bhagavatā pariṇṇā pavēiyā, imassa cēva jīviyassa parivandana-mānana-pūyaṇāē jāī-maraṇa-mōyaṇāē dukkhapaḍighāyahēuṁ sē sayamēva aganisatthaṁ samārabhaï annēhiṁ vā aganisatthaṁ samārambhāvēi annē vā aganisatthaṁ samārambhamāṇē samaṇujāṇaï, taṁ sē ahiyāē taṁ sē abōhīyāē, sē taṁ sambujjhamāṇē āyāṇīyaṁ samuṭṭhāē soccā bhagavaō anagārāṇaṁ vā antiē ihamēgēsiṁ nāyaṁ bhavati-ēsa khalu ganthē ēsa khalu mōhē ēsa khalu mārē ēsa khalu niraē iccatthaṁ gaḍhiē lōē jamiṇaṁ viruvaruvēhiṁ satthēhiṁ, aganikamma-samārambhēṇaṁ aganisatthaṁ samārambhamāṇē annē anēgaruvē pāṇē vihiṁsati.</p>
	    </div>
	    <div type="section" n="38">
	      <p>sē bēmi santi pāṇā puḍhavinissiyā taṇanissiyā pattanissiyā kaṭṭhanissiyā gōmaya-nissiyā kayavara-nissiyā santi sampātimā pāṇā āhacca sampayanti, aganiṁ ca khalu puṭṭhā ēgē saṅghāyamāvajjanti; jē tattha saṅghāyamāvajjanti, tē tattha pariyāvajjanti, jē tattha pariyāvajjanti tē tattha uddāyanti.</p>
	    </div>
	    <div type="section" n="39">
	      <p>ettha satthaṁ samārambhamāṇassa iccētē ārambhā apariṇṇāyā bhavanti, ettha satthaṁ asamārambhamāṇassa iccētē ārambhā pariṇṇāyā bhavanti, taṁ pariṇṇāya mēhāvī nēva sayaṁ aganisatthaṁ samārambhejjā nēvannēhiṁ aganisatthaṁ samārambhāvejjā aganisatthaṁ samārambhamāṇē annē na samaṇujāṇejjā jassētē agani-kamma-samārambhā pariṇṇāyā bhavanti, sē hu munī pariṇṇāya-kammē – tti bēmi.</p>
	    </div>
	  </div><!-- uddēsa 4 !-->
	  <div type="uddēsa" n="5">
	    <div type="section" n="40">
	      <p>taṁ ṇō karissāmi samuṭṭhāē mattā maïmaṁ, abhayaṁ vidittā, taṁ jē ṇō karaē ēsōvaraē, etthōvaraē ēsa anagāretti pavuccaï.</p>
	    </div>
	    <div type="section" n="41">
	      <p>jē guṇē sē āvaṭṭē, jē āvaṭṭē sē guṇē.</p>
	    </div>
	    <div type="section" n="42">
	      <p>uḍḍhaṁ ahaṁ tiriyaṁ pāīṇaṁ pāsamāṇē ruvāiṁ pāsati, suṇamāṇē saddāiṁ suṇēti.</p>
	    </div>
	    <div type="section" n="43">
	      <p>uḍḍhaṁ ahaṁ tiriyaṁ pāīṇaṁ mucchamāṇē ruvēsu mucchati, saddēsu āvi.</p>
	      <p>ēsa lōē viyāhiē ettha aguttē aṇāṇāē.</p>
	    </div>
	    <div type="section" n="44">
	      <p>puṇō-puṇō guṇāsāē, vaṅkasamāyārē.</p>
	    </div>
	    <div type="section" n="45">
	      <p>pamattē'gāramāvasē.</p>
	    </div>
	    <div type="section" n="46">
	      <p>lajjamāṇā puḍhō pāsa, anagārā motti ēgē pavadamāṇā jamiṇaṁ viruvaruvēhiṁ satthēhiṁ vaṇassaï-kammasamārambhēṇaṁ vaṇassaïsatthaṁ samārambhamāṇē annē anēgaruvē pāṇē vihiṁsati, tattha khalu bhagavayā pariṇṇā pavēditā, imassa cēva jīviyassa parivandana-mānana-pūyaṇāē jātī-maraṇa-mōyaṇāē dukkhapaḍighāyahēuṁ sē sayamēva vaṇassaïsatthaṁ samārambhaï annēhiṁ vā vaṇassaïsatthaṁ samārambhāvēi annē vā vaṇassaïsatthaṁ samārambhamāṇē samaṇujāṇaï, taṁ sē ahiyāē, taṁ sē abōhīē.</p>
	      <p>sē taṁ sambujjhamāṇē āyāṇīyaṁ samuṭṭhāē soccā bhagavaō anagārāṇaṁ vā antiē ihamēgēsiṁ nāyaṁ bhavati — ēsa khalu ganthē, ēsa khalu mōhē ēsa khalu mārē ēsa khalu niraē, iccatthaṁ gaḍhiē lōē. jamiṇaṁ viruvaruvēhiṁ satthēhiṁ vaṇassaï-kamma-samārambhēṇaṁ vaṇassaï-satthaṁ samārambhamāṇē annē anēgaruvē pāṇē vihiṁsati.</p>
	    </div>
	    <div type="section" n="47">
	      <p>sē bēmi imampi jāidhammayaṁ ēyampi jāidhammayaṁ imampi vuḍḍhidhammayaṁ ēyampi vuḍḍhidhammayaṁ imampi cittamantayaṁ ēyampi cittamantayaṁ imampi chinnaṁ milāti ēyampi chinnaṁ milāti imampi āhāragaṁ ēyampi āhāragaṁ imampi aniccayaṁ ēyampi aniccayaṁ imampi asāsayaṁ ēyampi asāsayaṁ [imampi adhuvaṁ ēyampi adhuvaṁ] imampi cayāvacaïyaṁ ēyampi cayāvacaïyaṁ imampi vipariṇāmadhammayaṁ ēyampi vipariṇāmadhammayaṁ.</p>
	    </div>
	    <div type="section" n="48">
	      <p>ettha satthaṁ samārambhamāṇassa iccētē ārambhā apariṇṇāyā bhavanti, ettha satthaṁ asamārambhamāṇassa iccētē ārambhā pariṇṇāyā bhavanti, taṁ pariṇṇāya mēhāvī nēva sayaṁ vaṇassaï-satthaṁ samārambhejjā nēvannēhiṁ vaṇassaï-satthaṁ samārambhāvejjā nēvannē vaṇassaï-satthaṁ samārambhantē samaṇujāṇejjā, jassētē vaṇassaï-sattha samārambhā pariṇṇāyā bhavanti, sē hu munī pariṇṇāyakammē. ttibēmi.</p>
	    </div>
	  </div><!-- uddēsa 5 !-->
	  <div type="uddēsa" n="6">
	    <div type="section" n="49">
	      <p>sē bēmi santimē tasā pāṇā taṁ jahā — aṇḍayā pōtayā jarāuyā rasayā saṁsēyayā saṁmucchimā ubbhiyā ōvavāiyā ēsa saṁsāretti pavuccati.</p>
	    </div>
	    <div type="section" n="50">
	      <p>mandassa aviyāṇaō.</p>
	    </div>
	    <div type="section" n="51">
	      <p>nijjhāittā paḍilēhittā pattēyaṁ parinivvāṇaṁ savvēsiṁ pāṇāṇaṁ savvēsiṁ bhūyāṇaṁ savvēsiṁ jīvāṇaṁ savvēsiṁ sattāṇaṁ assāyaṁ aparinivvāṇaṁ mahabbhayaṁ dukkhaṁ, tibēmi. tasanti pāṇā padisō disāsu ya.</p>
	    </div>
	    <div type="section" n="52">
	      <p>tattha-tattha puḍhō pāsa āturā paritāvēnti.</p>
	    </div>
	    <div type="section" n="53">
	      <p>santi pāṇā puḍhō siyā, lajjamāṇā puḍhō pāsa anagārā motti ēgē pavayamāṇā jamiṇaṁ viruvaruvēhiṁ satthēhiṁ tasakāya-samārambhēṇaṁ tasakāya-satthaṁ samārambhamāṇē annē anēgaruvē pāṇē vihiṁsati, tattha khalu bhagavayā pariṇṇā pavēiyā, imassa cēva jīviyassa parivandana-mānana-pūyaṇāē jāī-maraṇa-mōyaṇāē dukkhapaḍighāyahēuṁ sē sayamēva tasakāya-satthaṁ samārambhati annēhiṁ vā tasakāya-satthaṁ samārambhāvēi annē vā tasakāya-satthaṁ samārambhamāṇē samaṇujāṇaï, taṁ sē ahiyāē taṁ sē abōhīē, sē taṁ sambujjhamāṇē āyāṇīyaṁ samuṭṭhāya soccā bhagavaō anagārāṇaṁ vā antiē ihamēgēsiṁ nāyaṁ bhavati, ēsa khalu ganthē ēsa khalu mōhē ēsa khalu mārē ēsa ēsa khalu niraē, iccatthaṁ gaḍhiē lōē jamiṇaṁ viruvaruvēhiṁ satthēhiṁ tasakāya-samārambhēṇaṁ tasakāya-satthaṁ samārambhamāṇē annē anēgaruvē pāṇē vihiṁsati.</p>
	    </div>
	    <div type="section" n="54">
	      <p>sē bēmi – appēgē accāē vahanti, appēgē ajiṇāē vahanti, appēgē maṁsāē vahanti, appēgē sōṇiyāē vahanti, appēgē hiyayāē vahanti, appēgē pittāē vahanti, appēgē vasāē vahanti, appēgē picchāē vahanti, appēgē pucchāē vahanti, appēgē bālāē vahanti, appēgē siṅgāē vahanti, appēgē visāṇāē vahanti appēgē dantāē vahanti appēgē dāḍhāē vahanti appēgē nahāē vahanti appēgē ṇhāruṇīē vahanti, appēgē aṭṭhīē vahanti, appēgē aṭṭhimiñjāē vahanti, appēgē aṭṭhāē vahanti, appēgē aṇaṭṭhāē vahanti, appēgē hiṁsisu metti vā vahanti appēgē hiṁsanti metti vā vahanti appēgē hiṁsissanti metti vā vahanti.</p>
	    </div>
	    <div type="section" n="55">
	      <p>ettha satthaṁ samārambhamāṇassa iccētē ārambhā apariṇṇāyā bhavanti, ettha satthaṁ asamārambhamāṇassa iccētē ārambhā pariṇṇāyā bhavanti, taṁ pariṇṇāya mēhāvī nēva sayaṁ tasakāya-satthaṁ samārambhejjā nēvannēhiṁ tasakāyasatthaṁ samārambhāvejjā nēva'nnēhiṁ tasakāya-satthaṁ samārambhantē samaṇujāṇejjā, jassētē tasakāya-sattha-samārambhā pariṇṇāyā bhavanti, sē hu munī pariṇṇāyakammē, ttibēmi.</p>
	    </div>
	  </div><!-- uddēsa 6 !-->
	  <div type="uddēsa" n="7">
	    <div type="section" n="56">
	      <p>pahū ējassa dugañchaṇāē.</p>
	    </div>
	    <div type="section" n="57">
	      <p>āyaṅkadaṁsī ahiyaṁ ti naccā, jē ajjhatthaṁ jāṇaï sē bahiyā jāṇaï jē bahiyā jāṇaï sē ajjhatthaṁ jāṇaï, ēyaṁ tulamannēsiṁ.</p>
	    </div>
	    <div type="section" n="58">
	      <p>iha santigayā daviyā nāvakaṅkhati jīviuṁ.</p>
	    </div>
	    <div type="section" n="59">
	      <p>lajjamāṇā puḍhō pāsa anagārā motti ēgē pavayamāṇā jamiṇaṁ viruvaruvēhiṁ satthēhiṁ vāukamma-samārambhēṇaṁ vāusatthaṁ samārambhamāṇē annē anēgaruvē pāṇē vihiṁsati. tattha khalu bhagavayā pariṇṇā pavēiyā. imassa cēva jīviyassa parivandana-mānana-pūyaṇāē jāī-maraṇa-mōyaṇāē dukkhapaḍighāyahēuṁ sē sayamēva vāu-satthaṁ samārambhati annēhiṁ vā vāu-satthaṁ samārambhāvēti annē vā vāu-satthaṁ samārambhantē samaṇujāṇati, taṁ sē ahiyāē taṁ sē abōhīē, sē taṁ sambujjhamāṇē āyāṇīyaṁ samuṭṭhāē soccā bhagavaō anagārāṇaṁ vā antiē ihamēgēsiṁ nāyaṁ bhavati, ēsa khalu ganthē ēsa khalu mōhē ēsa khalu mārē ēsa khalu niraē iccatthaṁ gaḍhiē lōē jamiṇaṁ viruvaruvēhiṁ satthēhiṁ vāukamma-samārambhēṇaṁ vāu-satthaṁ samārambhēmāṇē annē anēgaruvē pāṇē vihiṁsati.</p>
	    </div>
	    <div type="section" n="60">
	      <p>sē bēmi – santi sampāimā pāṇā āhacca sampayanti ya pharisaṁ ca khalu puṭṭhā ēgē saṅghāyamāvajjanti, jē tattha saṅghāyamāvajjanti tē tattha pariyāvajjanti, jē tattha pariyāvajjanti tē tattha uddāyanti, ettha satthaṁ samārambhamāṇassa iccētē ārambhā apariṇṇāyā bhavanti, ettha satthaṁ asamārambhamāṇassa iccētē ārambhā pariṇṇāyā bhavanti, taṁ pariṇṇāya mēhāvī nēva sayaṁ vāu-satthaṁ samārambhejjā nēvannēhiṁ vāu-sattha samārambhāvejjā nēva'nnē vāu-satthaṁ samārambhantē samaṇujāṇejjā. jassētē vāu-sattha-samārambhā pariṇṇāyā bhavanti, sē hu munī pariṇṇāyakammē, ttibēmi.</p>
	    </div>
	    <div type="section" n="61">
	      <p>etthaṁ pi jāṇē uvādīyamāṇā jē āyārē na ramanti ārambhamāṇā vinayaṁ viyanti chandōvaṇīyā ajjhōvavannā ārambhasattā pakarēnti saṅgaṁ.</p>
	    </div>
	    <div type="section" n="62">
	      <p>sē vasumaṁ savva-samannāgaya-paṇṇāṇēṇaṁ appāṇēṇaṁ akaraṇijjaṁ pāvaṁ kammaṁ nō annēsiṁ, taṁ pariṇṇāya mēhāvī nēva sayaṁ chajjīva-nikāya-satthaṁ samārambhejjā nēva'nnēhiṁ chajjīva-nikāya-satthaṁ samārambhāvejjā nēva'nnē chajjīvanikāya-satthaṁ samārambhantē samaṇujāṇejjā, jassētē chajjīvanikāya-sattha-samārambhā pariṇṇāyā bhavanti, sē hu munī pariṇṇāyakammē, ttibēmi.</p>
	    </div>
	  </div><!-- uddēsa 7 !-->
	</div><!-- ajjhayaṇa 1 !-->
	<div type="ajjhayaṇa" n="2">
	  <head>bīaṁ ajjhayaṇaṁ – lōgavijaō</head>
	  <div type="uddēsa" n="1">
	    <div type="section" n="63">
	      <p>jē guṇē sē mūlaṭṭhāṇē, jē mūlaṭṭhāṇē sē guṇē iti, sē guṇaṭṭhī mahatā pariyāvēṇa puṇō puṇō vasē pamattē, māyā mē piyā mē bhāyā mē bhaïṇī mē bhajjā mē puttā mē ghūyā mē ṇhusā mē sahi-sayaṇa-saṅgantha-santhuā mē vivittōvagaraṇa-pariyaṭṭaṇa-bhōyaṇa-acchāyaṇaṁ mē, iccatthaṁ gaḍhiē lōē-vasē pamattē ahō ya rāō ya paritappamāṇē kālākāla-samuṭṭhāī sañjōgaṭṭhī aṭṭhālōbhī ālumpē sahasākārē viniviṭṭhacittē ettha satthē puṇō-puṇō appaṁ ca khalu āuṁ ihamēgēsiṁ mānavāṇaṁ taṁ jahā —</p>
	    </div>
	    <div type="section" n="64">
	      <p>sōya-pariṇṇāṇēhiṁ parihāyamāṇēhiṁ, cakkhu-pariṇṇāṇēhiṁ parihāyamāṇēhiṁ, ghāṇapariṇṇā-ṇēhiṁ parihāyamāṇēhiṁ, rasa-pariṇṇāṇēhiṁ parihāyamāṇēhiṁ, phāsa-pariṇṇāṇēhiṁ parihāyamāṇēhiṁ, abhikkantaṁ ca khalu vayaṁ sapēhāē taō sē ēgayā mūḍhabhāvaṁ janayanti.</p>
	    </div>
	    <div type="section" n="65">
	      <p>jēhiṁ vā saddhiṁ saṁvasati tē'vi ṇaṁ ēgadā niyagā puvviṁ parivayanti sō vi tē niyagē pacchā parivaejjā nālaṁ tē tava tāṇāē vā saraṇāē vā tumaṁ pi tēsiṁ nālaṁ tāṇāē vā saraṇāē vā sē na hassāē na kiḍḍā na ratīē na vibhūsāē.</p>
	    </div>
	    <div type="section" n="66">
	      <p>iccēvaṁ samuṭṭhiē ahōvihārāē antaraṁ ca khalu imaṁ sampēhāē dhīrē muhuttamavi nō pamāyaē, vaō accēti jovvaṇaṁ ca.</p>
	    </div>
	    <div type="section" n="67">
	      <p>jīviē iha jē pamattā sē hantā chettā bhettā lumpittā vilumpittā uddavittā uttāsaïttā akaḍaṁ karissāmitti mannamāṇē jēhiṁ vā saddhiṁ saṁvasati tē'vi ṇaṁ ēgayā niyagā taṁ puvviṁ pōsēnti sō'vi tē niyagē pacchā pōsejjā nālaṁ tē tava tāṇāē vā saraṇāē vā tumampi tēsiṁ nālaṁ tāṇāē vā saraṇāē vā.</p>
	    </div>
	    <div type="section" n="68">
	      <p>uvāiya-sēsēṇa vā sannihi-sannicaō kajjaï ihamēgēsiṁ asañjayāṇa bhōyaṇāē taō sē ēgayā rōga-samuppāyā samuppajjanti jēhiṁ vā saddhiṁ saṁvasati tē vā ṇaṁ ēgayā niyagā taṁ puvviṁ pariharanti sō vā tē niyagē pacchā pariharejjā, nālaṁ tē tava tāṇāē vā saraṇāē vā tumampi tēsiṁ nālaṁ tāṇāē vā saraṇāē vā.</p>
	    </div>
	    <div type="section" n="69">
	      <p>jāṇittu dukkhaṁ pattēyaṁ sāyaṁ.</p>
	    </div>
	    <div type="section" n="70">
	      <p>anabhikkantaṁ ca khalu vayaṁ sapēhāē.</p>
	    </div>
	    <div type="section" n="71">
	      <p>khaṇaṁ jāṇāhi paṇḍiē.</p>
	    </div>
	    <div type="section" n="72">
	      <p>jāva sōya-pariṇṇāṇā aparihīnā jāva netta-pariṇṇāṇā aparihīnā jāva ghāṇa-pariṇṇāṇā aparihīnā jāva jīha-pariṇṇāṇā aparihīnā jāva phāsa-pariṇṇāṇā aparihīnā iccētēhiṁ viru-varuvēhiṁ paṇṇāṇēhiṁ aparihīnēhiṁ āyaṭṭhaṁ saṁmaṁ samaṇuvāsijjāsi — ttibēmi.</p>
	    </div>
	  </div><!-- uddēsa 1 !-->
	  <div type="uddēsa" n="2">
	    <div type="section" n="73">
	      <p>araïṁ āuṭṭē sē mēhāvī, khaṇaṁsi mukkē.</p>
	    </div>
	    <div type="section" n="74">
	      <p>aṇāṇāē puṭṭhā vi ēgē niyaṭṭanti, mandā mōhēṇa pāuḍā, apariggahā bhavissāmō samuṭṭhāē laddhē kāmē abhigāhanti, aṇāṇāē muṇiṇō paḍilēhanti, ettha mōhē puṇō puṇō saṇṇā nō havvāē nō pārāē.</p>
	    </div>
	    <div type="section" n="75">
	      <p>vimukkā hu tē jaṇā jē jaṇā pāragāmiṇō, lōbhaṁ alōbhēṇa dugañchamāṇē laddhē kāmē nābhigāhaï.</p>
	    </div>
	    <div type="section" n="76">
	      <p>viṇaïttu lōbhaṁ nikkhamma ēsa akammē jāṇati-pāsati paḍilēhāē nāvakaṅkhati ēsa anagāretti pavuccati, ahō ya rāō ya paritappamāṇē kālākālasamuṭṭhāī sañjōgaṭṭhī aṭṭhālōbhī ālumpē sahasakkārē viniviṭṭhacittē ettha satthē puṇō-puṇō sē āyabalē sē nāibalē sē sayaṇabalē sē mittabalē sē pecca-balē sē dēva-balē sē rāya-balē sē cōra-balē sē atihi-balē sē kivaṇa-balē sē samaṇa-balē iccētēhiṁ viruvaruvēhiṁ kajjēhiṁ daṇḍa-samāyāṇaṁ sapēhāē bhayā kajjati pāvamokkhotti mannamāṇē aduvā āsaṁsāē.</p>
	    </div>
	    <div type="section" n="77">
	      <p>taṁ pariṇṇāya mēhāvī nēva sayaṁ ēēhiṁ kajjēhiṁ daṇḍaṁ samārambhejjā nēva'nnaṁ ēēhiṁ kajjēhiṁ daṇḍaṁ samārambhāvejjā nēva'nnaṁ ēēhiṁ kajjēhiṁ daṇḍaṁ samārambhantaṁ samaṇujāṇejjā, ēsa maggē āriēhiṁ pavēiē jahettha kusalē nōvalimpijjāsi — ttibēmi.</p>
	    </div>
	  </div><!-- uddēsa 2 !-->
	  <div type="uddēsa" n="3">
	    <div type="section" n="78">
	      <p>sē asaïṁ uccāgōē asaïṁ nīyāgōē, nō hīṇē nō aïrittē nō' pīhaē iti saṅkhāya kē gōyāvādī? kē māṇāvādī? kaṁsi vā ēgē gijjhē? tamhā paṇḍiē nō harisē nō kujjhē? bhūēhiṁ jāṇa paḍilēha sātaṁ.</p>
	    </div>
	    <div type="section" n="79">
	      <p>samitē ēyāṇupassī taṁ jahā — andhattaṁ bahirattaṁ bhūyattaṁ kāṇattaṁ kuṇṭattaṁ khujjattaṁ vaḍabhattaṁ sāmattaṁ sabalattaṁ saha pamāēṇaṁ anēgaruvāō jōṇīō sandhāvaï viruvaruvē phāsē paḍisaṁvēdēi.</p>
	    </div>
	    <div type="section" n="80">
	      <p>sē abujjhamāṇē hatōvahatē jāi-maraṇaṁ anupariyaṭṭamāṇē, jīviyaṁ puḍhō piyaṁ ihamēgēsiṁ māṇavāṇaṁ khetta-vatthu mamāyamāṇāṇaṁ, ārattaṁ virattaṁ maṇikuṇḍalaṁ saha hiraṇṇēṇa itthiyāō parigijjha tatthēva rattā na ettha tavō vā damō vā niyamō vā dissati, sampuṇṇaṁ bālē jīviukāmē lālappamāṇē mūḍhē vippariyāsamuvēi.</p>
	    </div>
	    <div type="section" n="81">
	      <lg n="81">
		<l>iṇamēva nāvakaṅkhanti jē jaṇā ghuvaccāriṇō</l>
		<l>jātī-maraṇaṁ pariṇṇāya carē saṅkamaṇē daḍhē</l>
	      </lg>
	    </div>
	    <div type="section" n="82">
	      <p>natthi kālassa nāgamō, savvē pāṇā piyāuyā suhasāyā dukkhapaḍikūlā appiyavahā piyajīviṇō jīviukāmā, savvēsiṁ jīviyaṁ piyaṁ, taṁ parigijjha dupayaṁ caüppayaṁ abhijuñjiyā ṇaṁ saṁsiciyā ṇaṁ tivihēṇaṁ jā'vi sē tattha mattā bhavaï-appā vā bahugā vā sē tattha gaḍhiē ciṭṭhaï bhōyaṇāē, taō sē ēgayā viparisiṭṭhaṁ sambhūyaṁ mahōvagaraṇaṁ bhavaï, taṁ pi sē ēgayā dāyāyā vā vibhayanti, adattahārō vā sē avaharati, rāyāṇō vā sē vilupanti, nassati vā sē vinassati vā sē, agāradāhēṇa vā sē ḍajjhaï, iti sē parassa aṭṭhāē kūrāiṁ kammāiṁ bālē pakuvvamāṇē tēṇa dukkhēṇa mūḍhē vippariyāsamuvēi, muṇiṇā hu ēyaṁ pavēiyaṁ anōhantarā ētē, nō ya ōhaṁ tarittaē, atīraṅgamā ētē nō ya tīraṁ gamittaē, apāraṅgamā ētē nō ya pāraṁ gamittaē, āyāṇijjaṁ ca āyāya taṁmi ṭhāṇē na ciṭṭhaï, vitahaṁ pappa'khēyaṇṇē tammi ṭhāṇaṁmi ciṭṭhaï.</p>
	    </div>
	    <div type="section" n="83">
	      <p>uddēsō pāsagassa natthi, bālē puṇa nihē kāmasamaṇuṇṇē asamiyadukkhē dukkhī dukkhāṇamēva āvaṭṭaṁ aṇupariyaṭṭaï — ttibēmi.</p>
	    </div>
	  </div><!-- uddēsa 3 !-->
	  <div type="uddēsa" n="4">
	    <div type="section" n="84">
	      <p>taō sē ēgayā rōga-samuppāyā samuppajjanti jēhiṁ vā saddhiṁ saṁvasati tē vā ṇaṁ ēgayā niyayā puvviṁ parivayanti sō vā tē niyagē pacchā parivaejjā nālaṁ tē tava tāṇāē vā saraṇāē vā tumampi tēsiṁ nālaṁ tāṇāē vā saraṇāē vā jāṇittu dukkhaṁ pattēyaṁ sāyaṁ, bhōgā mē va anusōyanti ihamēgēsiṁ māṇavāṇaṁ.</p>
	    </div>
	    <div type="section" n="85">
	      <p>tivihēṇa jā'vi sē tattha mattā bhavaï appā vā bahugā vā sē tattha gaḍhiē ciṭṭhati bhōyaṇāē, tatō sē ēgayā viparisiṭṭhaṁ sambhūyaṁ mahōvagaraṇaṁ bhavati taṁ pi sē ēgayā dāyāyā vibhayanti adattahārō vā sē avaharati rāyāṇō vā sē vilumpati nassaï vā sē viṇassaï vā sē agāraḍāhēṇa vā sē ḍajjhaï iti sē parassa aṭṭhāē kūrāiṁ kammāiṁ bālē pakuvvamāṇē tēṇa dukkhēṇa mūḍhē vippariyāsamuvēi.</p>
	    </div>
	    <div type="section" n="86">
	      <p>āsaṁ ca chandaṁ ca vigiñca dhirē! tumaṁ cēva taṁ sallamāhaṭṭu, jēṇa siyā tēṇa nō siyā iṇamēva nāvabujjhanti jē janā mōhapāuḍā, thībhi lōē pavvahiē, tē bhō! vayanti — ēyāiṁ āyataṇāiṁ sē 
	      dukkhāē mōhāē mārāē naragāē naraga-tirikkhāē satataṁ mūḍhē dhammaṁ nābhijāṇaï udāhu vīrē appamādō mahāmōhē, alaṁ kusalassa pamāēṇaṁ, santimaraṇaṁ sampēhāē bhēuradhammaṁ sampēhāē nālaṁ pāsa alaṁ tē ēēhiṁ.</p>
	    </div>
	    <div type="section" n="87">
	      <p>ēyaṁ pāsa munī! mahabbhayaṁ nāivāejja kañcaṇaṁ, ēsa vīrē pasaṁsiē jē na nivijjati ādānāē, na mē dēti na kuppijjā, thōvaṁ ladghuṁ na khiṁsaē paḍisēhiō pariṇamijjā, ēyaṁ mōnaṁ samaṇuvāsejjāsi — ttibēmi.</p>
	    </div>
	  </div><!-- uddēsa 4 !-->
	  <div type="uddēsa" n="5">
	    <div type="section" n="88">
	      <p>jamiṇaṁ viruvaruvēhiṁ satthēhiṁ lōgassa kamma-samārambhā kajjanti, taṁ jahā — appaṇō sē puttāṇaṁ dhūyāṇaṁ suṇhāṇaṁ nātīṇaṁ dhātīṇaṁ rāīṇaṁ dāsāṇaṁ dāsīṇaṁ kammakarāṇaṁ kammakarīṇaṁ āēsāē puḍhō pahēṇāē sāmāsāē pāyarāsāē sannihi-sannicaō kajjaï ihamēgēsiṁ māṇavāṇaṁ bhōyaṇāē.</p>
	    </div>
	    <div type="section" n="89">
	      <p>samuṭṭhiē anagārē āriē āriyapaṇṇē āriyadaṁsī ayaṁsandhiti adakkhu sē nāiē nāiyāvaē na samaṇujāṇaē savvāmagandhaṁ pariṇṇāya nirāmagandhō parivvaē.</p>
	    </div>
	    <div type="section" n="90">
	      <p>adissamāṇē kaya-vikkaēsu sē na kiṇē na kiṇāvaē kiṇantaṁ na samaṇujāṇaï, sē bhikkhū kālaṇṇē balaṇṇē māyaṇṇē khēyaṇṇē khaṇayaṇṇē viṇayaṇṇē sasamayaṇṇē parasamayaṇṇē bhāvaṇṇē pariggahaṁ amamāyamāṇē kālāṇuṭṭhāī apaḍiṇṇē.</p>
	    </div>
	    <div type="section" n="91">
	      <p>duhaō chettā niyāi vatthaṁ paḍiggahaṁ kambalaṁ pāyapuñchaṇaṁ uggahaṁ ca kaḍāsaṇaṁ ētēsu cēva jāṇijjā.</p>
	    </div>
	    <div type="section" n="92">
	      <p>laddhē āhārē anagārē māyaṁ jāṇejjā, sē jahēyaṁ bhagavayā pavēiyaṁ, lābhō tti na majjejjā, alābhō tti na sōejjā, bahuṁ pi ladghuṁ na nihē, pariggahāō appāṇaṁ avasakkejjā.</p>
	    </div>
	    <div type="section" n="93">
	      <p>annahā ṇaṁ pāsaē pariharejjā, ēsa maggē āriēhiṁ pavēiē, jahettha kusalē nōvalimpijjāsi tti bēmi.</p>
	    </div>
	    <div type="section" n="94">
	      <p>kāmā duratikkamā, jīviyaṁ duppaḍivūhagaṁ, kāmakāmī khalu ayaṁ purisē, sē sōyati jūrati tippati paritappati.</p>
	    </div>
	    <div type="section" n="95">
	      <p>āyatacakkhū lōgavipassī lōgassa ahō bhāgaṁ jāṇaï, uḍḍhaṁ bhāgaṁ jāṇaï, tirayaṁ bhāgaṁ jāṇaï, gaḍhiē lōē anupariyaṭṭamāṇē sandhiṁ vidittā iha macciēhiṁ, ēsa vīrē pasaṁsiē jē badghē paḍimōyaē, jahā antō tahā bāhiṁ jahā bāhiṁ tahā antō, antō antō pūtidēhantarāṇi pāsati puḍhōvi savantāiṁ paṇḍiē paḍilēhāē.</p>
	    </div>
	    <div type="section" n="96">
	      <p>sē maïmaṁ pariṇṇāya mā ya hu lālaṁ paccāsī, mā tēsu tiricchamappāṇamāvātaē, kāsaṅkāsē khalu ayaṁ purisē, bahumāī kaḍēṇa mūḍhē, puṇō taṁ karēi lōbhaṁ vēraṁ vaḍḍhēti appaṇō, jamiṇaṁ parikahijjaï imassa cēva paḍibūhaṇayāē, amarāyaï mahāsaḍḍhī, aṭṭamētaṁ tu pēhāē apariṇṇāē kandati.</p>
	    </div>
	    <div type="section" n="97">
	      <p>sē taṁ jāṇaha jamahaṁ bēmi, tēicchaṁ paṇḍitē pavayamāṇē sē hantā chettā bhettā lumpaïttā vilumpaïttā uddavaïttā, akaḍaṁ karissāmitti mannamāṇē, jassa vi ya ṇaṁ karēi, alaṁ bālassa saṅgēṇaṁ, jē vā sē kārēi bālē, na ēvaṁ anagārassa jāyati — ttibēmi.</p>
	    </div>
	  </div><!-- uddēsa 5 !-->
	  <div type="uddēsa" n="6">
	    <div type="section" n="98">
	      <p>sē taṁ sambujjhamāṇē āyāṇīyaṁ samuṭṭhāē tamhā pāvaṁ kammaṁ nēva kujjā na kāravejjā.</p>
	    </div>
	    <div type="section" n="99">
	      <p>siyā tattha ēgayaraṁ vipparāmusaï chasu annayaraṁsi kappati suhaṭṭhī lālappamāṇē saēṇa dukkhēṇa mūḍhē vippariyāsamuvēti, saēṇa vippamāēṇa puḍhō vayaṁ pakuvvati, jaṁsimē pāṇā pavvahiyā paḍilēhāē nō nikaraṇāē, ēsa pariṇṇā pavuccaï kammōvasanti.</p>
	    </div>
	    <div type="section" n="100">
	      <p>jē mamāiya-matiṁ jahāti sē jahāti mamāiyaṁ, sē hu diṭṭhapahē munī jassa natthi mamāiyaṁ, taṁ pariṇṇāya mēhāvī vidittā lōgaṁ vantā lōgasaṇṇaṁ sē maïmaṁ parakkamejjāsi, ttibēmi.</p>
	    </div>
	    <div type="section" n="101">
	      <lg n="101">
		<l>nāratiṁ sahatē, vīrē vīrē nō sahatē ratiṁ</l>
		<l>jamhā avimaṇē vīrē, tamhā vīrē na rajjati</l>
	      </lg>
	    </div>
	    <div type="section" n="102">
	      <lg n="102">
		<l>saddē ya phāsē ahiyāsamāṇē, nivvinda nandiṁ iha jīviyassa</l>
		<l>munī mōnaṁ samādāya, ghuṇē kamma-sarīragaṁ</l>
	      </lg>
	    </div>
	    <div type="section" n="103">
	      <p>pantaṁ lūhaṁ sēvanti vīrā samattadaṁsiṇō ēsa ōghantarē munī tiṇṇē muttē viratē viyāhitē, tti bēmi.</p>
	    </div>
	    <div type="section" n="104">
	      <p>duvvasu munī aṇāṇāē tucchaē, gilāē vattaē, ēsa vīrē pasaṁsiē accēi lōyasañjōyaṁ ēsa nāē pavuccaï.</p>
	    </div>
	    <div type="section" n="105">
	      <p>jaṁ dukkhaṁ pavēditaṁ iha māṇavāṇaṁ tassa dukkhassa kusalā pariṇṇamudāharanti iti kammaṁ pariṇṇāya savvasō, jē anannadaṁsī sē anannārāmē jē anannārāmē sē anannadaṁsī, jahā puṇṇassa katthaï tahā tucchassa katthaï jahā tucchassa katthaï tahā puṇṇassa katthaï.</p>
	    </div>
	    <div type="section" n="106">
	      <p>avi ya haṇē anādiyamāṇē etthampi jāṇa sēyanti natthi, kē yaṁ purisē kaṁ ca naē? ēsa vīrē pasaṁsiē jē baddhē paḍimōyaē uḍḍhaṁ ahaṁ tiriyaṁ disāsu, sē savvatō savvapariṇṇacārī na lippaī chaṇapaēṇa, vīrē sē mēhāvī anugghāyaṇassa khēyaṇṇē jē ya bandhappamokkhamannēsī, kusalē puṇa nō baddhē nō mukkē.</p>
	    </div>
	    <div type="section" n="107">
	      <p>sē jaṁ ca ārambhē jaṁ ca nārabhē anāraddhaṁ ca nārabhē chaṇaṁ chaṇaṁ pariṇṇāya lōgasaṇṇaṁ ca savvasō.</p>
	    </div>
	    <div type="section" n="108">
	      <p>uddēsō pāsagassa natthi, bālē puṇa nihē kāmasamaṇuṇṇē asamiyadukkhē dukkhī dukkhāṇamēva āvaṭṭaṁ anupariyaṭṭaï — ttibēmi.</p>
	    </div>
	  </div><!-- uddēsa 6 !-->
	</div><!-- ajjhayaṇa 2 !-->
	<div type="ajjhayaṇa" n="3">
	  <head>taïyaṁ ajjhayaṇaṁ –sīōsaṇijjaṁ</head>
	  <div type="uddēsa" n="1">
	    <div type="section" n="109">
	      <p>suttā amunī sayā muṇiṇō sayā jāgaranti.</p>
	    </div>
	    <div type="section" n="110">
	      <p>lōyaṁsi jāṇa ahiyāya dukkhaṁ, samayaṁ lōgassa jāṇittā ettha satthōvaraē jassimē saddā ya ruvā ya gandhā ya rasā ya phāsā ya abhisamannāgayā bhavanti.</p>
	    </div>
	    <div type="section" n="111">
	      <p>sē āyavaṁ nāṇavaṁ vēyavaṁ dhammavaṁ bambhavaṁ paṇṇāṇēhiṁ pariyāṇaï lōyaṁ, munīti vuccē dhammaviu ujjū āvaṭṭasōē saṅgamabhijāṇati.</p>
	    </div>
	    <div type="section" n="112">
	      <p>sīōsiṇaccāī sē nigganthē araï-raï-sahē pharusiyaṁ nō vēdēti jāgara-vērōvaraē vīrē ēvaṁ dukkhā pamokkhasi jarāmaccuvasōvaṇīē narē sayayaṁ mūḍhē dhammaṁ nābhijāṇati.</p>
	    </div>
	    <div type="section" n="113">
	      <p>pāsiya āurē pāṇē appamattō parivvaē, mantā ya maïmaṁ pāsa, ārambhajaṁ dukkhamiṇaṁ ti naccā, māī pamāī puṇarēi gabbhaṁ, uvēhamāṇō sadda-ruvēsu ujjū mārābhisaṅkī maraṇā pamuccati appamattō kāmēhiṁ uvaratō pāvakammēhiṁ vīrē āyaguttē khēyaṇṇē, jē pajjavajāya-satthasa khēyaṇṇē sē asatthassa khēyaṇṇē jē asatthassa khēyaṇṇē, sē pajjavajāyasatthassa khēyaṇṇaṁ, akammassa vavahārō na vijjaï, kammuṇā uvāhī jāyaï kammaṁ ca paḍilēhāē.</p>
	    </div>
	    <div type="section" n="114">
	      <p>kammamūlaṁ ca jaṁ chaṇaṁ, paḍilēhiya savvaṁ samāyāya dōhiṁ antēhiṁ adissamāṇē taṁ pariṇṇāya mēhāvī vidittā lōgaṁ vantā lōgasaṇṇaṁ sē mēhāvī parakkamejjāsi — ttibēmi.</p>
	    </div>
	  </div><!-- uddēsa 1 !-->
	  <div type="uddēsa" n="2">
	    <div type="section" n="115">
	      <lg n="115">
		<l>jātiṁ ca vuḍḍhiṁ ca ihajja! pāsaṁ bhūtēhiṁ jāṇē paḍilēha sātaṁ</l>
		<l>tamhā tivijjaṁ paramanti naccā samattadaṁsī na karēti pāvaṁ</l>
	      </lg>
	    </div>
	    <div type="section" n="116">
	      <lg n="116">
		<l>ummuñca pāsaṁ iha macciēhiṁ ārambhajīvī ubhayāṇupassī</l>
		<l>kāmēsu giddhā nicayaṁ karēnti saṁsiccamāṇā puṇarēnti gabbhaṁ</l>
	      </lg>
	    </div>
	    <div type="section" n="117">
	      <lg n="117">
		<l>avi sē hāsamāsajja hantā nandīti mannati</l>
		<l>alaṁ bālassa saṅgēṇa vēraṁ vaḍḍhēti appaṇō</l>
	      </lg>
	    </div>
	    <div type="section" n="118">
	      <lg n="118">
		<l>tamhā tivijjō paramanti naccā āyaṅkadaṁsī na karēti pāvaṁ</l>
		<l>aggaṁ ca mūlaṁ ca viṅgica dhīrē palicchindiyā ṇaṁ nikkammadaṁsī</l>
	      </lg>
	    </div>
	    <div type="section" n="119">
	      <p>ēsa maraṇā pamuccaï, sē hu diṭṭhabhaē munī lōyaṁsī paramadaṁsī vivittajīvī uvasantē samitē sahitē sayā jaē kālakaṅkhī parivvaē bahuṁ ca khalu pāvakamma pagaḍaṁ.</p>
	    </div>
	    <div type="section" n="120">
	      <p>saccaṁsi dhitiṁ kuvvahā etthōvaraē mēhāvī savvaṁ pāvakammaṁ jhōsēti.</p>
	    </div>
	    <div type="section" n="121">
	      <p>anēgacittē khalu ayaṁ purisē, sē kēyaṇaṁ arihaē pūrittaē sē annavahāē annapariyāvāē annapariggahāē jaṇavayavahāē jaṇavayapariyāvāē janavayapariggahāē.</p>
	    </div>
	    <div type="section" n="122">
	      <p>āsēvittā ētamaṭṭhaṁ iccēvēgē samuṭṭhiyā tamhā taṁ biiyaṁ nō sēvaē nissāraṁ pāsiya nāṇī uvavāyaṁ cavaṇaṁ anannaṁ cara māhaṇē, sē na chaṇē na chaṇāvaē chaṇantaṁ nānujāṇaï nivvinda nandi aratē payāsu anōmadaṁsī nisannē pāvēhiṁ kammēhiṁ.</p>
	    </div>
	    <div type="section" n="123">
	      <lg n="123">
		<l>kōhāimānaṁ haṇiyā ya vīrē lōbhassa pāsē nirayaṁ mahantaṁ</l>
		<l>tamhā hi vīrē viratē vahāō chindejja sōyaṁ lahubhūyagāmī</l>
	      </lg>
	    </div>
	    <div type="section" n="124">
	      <lg n="124">
		<l>ganthaṁ pariṇṇāya ihē'jja vīrē sōyaṁ pariṇṇāya carejja dantē</l>
		<l>ummagga ladghuṁ iha māṇavēhiṁ nō pāṇiṇaṁ pāṇē samārabhejjāsi</l>
	      </lg>
	      <p>ttibēmi</p>
	    </div>
	  </div><!-- uddēsa 2 !-->
	  <div type="uddēsa" n="3">
	    <div type="section" n="125">
	      <p>sandhiṁ lōgassa jāṇitā āyaō bahiyā pāsa tamhā na-hantā na vidhāyaē, jamiṇaṁ annamanna vitigicchāē paḍilēhāē na karēi pāvaṁ kammaṁ kiṁ tattha munī kāraṇaṁ siyā?</p>
	    </div>
	    <div type="section" n="126">
	      <lg n="126">
		<l>samayaṁ tatthuvēhāē appāṇaṁ vippāsayaē</l>
		<l>anannaparamaṁ nāṇī nō pamāē kayāi vi</l>
		<l>āyaguttē sayā vīrē jāyāmāyāē jāvaē</l>
	      </lg>
	    </div>
	    <div type="section" n="127">
	      <p>virāgaṁ ruvēhiṁ gacchejjā mahayā khuḍḍaēhi vā āgatiṁ gatiṁ pariṇṇāya dōhiṁ vi antēhiṁ adissamāṇēhiṁ sē na chijjaï na bhijjaï na ḍajjhaï na hammaï kañcanaṁ savvalōē.</p>
	    </div>
	    <div type="section" n="128">
	      <lg n="128">
		<l>avarēṇa puvvaṁ na saranti ēgē, kimassa tītaṁ? kiṁ vāgamissaṁ?</l>
		<l>bhāsanti ēgē iha māṇavā u, jamassa tītaṁ tamāgamissaṁ</l>
	      </lg>
	    </div>
	    <div type="section" n="129">
	      <lg n="129">
		<l>nātītamaṭṭhaṁ na ya āgamissaṁ, aṭṭhaṁ niyacchanti tahāgayā u</l>
		<l>vidhūta-kappē ēyāṇupassī nijjhōsaïttā khavagē mahēsī</l>
	      </lg>
	    </div>
	    <div type="section" n="130">
	      <p>kā araī kē ānandē? etthampi aggahē carē, savvaṁ hāsaṁ pariccajja, ālīṇa-gutō parivvaē. purisā! tumamēva tumaṁ mittaṁ kiṁ bahiyā mittamicchasi?</p>
	    </div>
	    <div type="section" n="131">
	      <p>jaṁ jāṇejjā uccālaïyaṁ taṁ jāṇejjā dūrālaïyaṁ jaṁ jāṇejjā dūrālaïyaṁ taṁ jāṇejjā uccālaïyaṁ, purisā attāṇamēva abhinigijjha ēvaṁ dukkhā pamokkhasi purisā saccamēva samabhijāṇāhi, saccassa āṇāē uvaṭṭhiē sē mēhāvī māraṁ tarati, sahiē dhammamādāya sēyaṁ samanupassati.</p>
	    </div>
	    <div type="section" n="132">
	      <p>duhaō jīviyassa parivandana-mānana-pūyaṇāē jaṁsi ēgē pamādēnti.</p>
	    </div>
	    <div type="section" n="133">
	      <p>sahiē dukkhamattāē puṭṭhō nō jhañjhāē, pāsimaṁ daviē lōyālōya-pavañcāō muccaī, ttibēmi.</p>
	    </div>
	  </div><!-- uddēsa 3 !-->
	  <div type="uddēsa" n="4">
	    <div type="section" n="134">
	      <p>sē vantā kōhaṁ ca mānaṁ ca māyaṁ ca lōbhaṁ ca ēyaṁ pāsagassa daṁsaṇaṁ uvarayasatthassa paliyantakarassa āyāṇaṁ sagaḍabbhi.</p>
	    </div>
	    <div type="section" n="135">
	      <p>jē ēgaṁ jāṇaï sē savvaṁ jāṇaï jē savvaṁ jāṇaï sē ēgaṁ jāṇaï.</p>
	    </div>
	    <div type="section" n="136">
	      <p>savvatō pamattassa bhayaṁ, savvatō appamattassa natthi bhayaṁ, jē ēgaṁ nāmē sē bahuṁ nāmē jē bahuṁ nāmē sē ēgaṁ nāmē, dukkhaṁ lōyassa jāṇittā vantā lōgassa sañjōgaṁ janti vīrā mahājāṇaṁ parēṇa paraṁ janti, nāvakaṅkhanti jīviyaṁ.</p>
	    </div>
	    <div type="section" n="137">
	      <p>ēgaṁ vigiñcamāṇē puḍhō vigiñcaï, puḍhō vigiñcamāṇē ēgaṁ vigiñcaï, saḍḍhī āṇāē mēhāvī lōgaṁ ca āṇāē abhisameccā akutōbhayaṁ, atthi satthaṁ parēṇa paraṁ, natthi asatthaṁ parēṇa paraṁ.</p>
	    </div>
	    <div type="section" n="138">
	      <p>jē kōhadaṁsī sē mānadaṁsī, jē mānadaṁsī sē māyādaṁsī jē māyādaṁsī sē lōbhadaṁsī, jē lōbhadaṁsī sē pejjadaṁsī, jē pejjadaṁsī sē dōsadaṁsī, jē dōsadaṁsī sē mōhadaṁsī, jē mōhadaṁsī sē gabbhadaṁsī, jē gabbhadaṁsī sē jammadaṁsī, jē jammadaṁsī sē māradaṁsī, jē māradaṁsī sē nirayadaṁsī, jē nirayadaṁsī sē tiriyadaṁsī, jē tiriyadaṁsī sē dukkhadaṁsī.</p>
	      <p>sē mēhāvī abhinivaṭṭejjā kōhaṁ ca mānaṁ ca māyaṁ ca lōhaṁ ca pejjaṁ ca dōsaṁ ca mōhaṁ ca gabbhaṁ ca jammaṁ ca māraṁ ca naragaṁ ca tiriyaṁ ca dukkhaṁ ca. ēyaṁ pāsagassa daṁsaṇaṁ uvarayasatthassa paliyantakarassa āyāṇaṁ nisiddhā sagaḍabbhi, kimatthi uvāhī pāsagassa na vijjaï. natthi, ttibēmi.</p>
	    </div>
	  </div><!-- uddēsa 4 !-->
	</div><!-- ajjhayaṇa 3 !-->
	<div type="ajjhayaṇa" n="4">
	  <div type="uddēsa" n="1">
	    <div type="section" n="139">
	      <p>sē bēmi — jē aīyā jē ya paḍuppannā jē ya āgamessā arahantā bhagavantō tē savvē ēvamāikkhanti ēvaṁ bhāsanti ēvaṁ pannavēnti ēvaṁ paruvēnti — savvē pāṇā savvē bhūyā savvē jīvā savvē sattā na hantavvā na ajjāvēyavvā na paridhētavvā na paritāvēyavvā na uddavēyavvā, ēsa dhammē suddhē niiē sāsaē samiccā lōyaṁ khēyaṇṇēhiṁ pavēiē, taṁ jahā — uṭṭhiēsu vā anuṭṭhiēsu vā uvaṭṭhiēsu vā anuvaṭṭhiēsu vā uvarayadaṇḍēsu vā anuvarayadaṇḍēsu vā sōvahiēsu vā anōvahiēsu vā sañjōgaraēsu vā asañjōgaraēsu vā taccaṁ cēyaṁ tahā cēyaṁ, assiṁ cēyaṁ pavuccaï.</p>
	    </div>
	    <div type="section" n="140">
	      <p>taṁ āittu na nihē na nikkhivē, jāṇittu dhammaṁ jahā tahā, diṭṭhēhiṁ nivvēyaṁ gacchejjā, nō lōgassēsaṇaṁ carē.</p>
	    </div>
	    <div type="section" n="141">
	      <p>jassa natthi imā jāī annā tassa kaō siyā? diṭṭhaṁ suyaṁ mayaṁ viṇṇāyaṁ jamēyaṁ parikahijjaï, samēmāṇā palēmāṇā puṇō-puṇō jātiṁ pakappēnti.</p>
	    </div>
	    <div type="section" n="142">
	      <p>ahō ya rāō ya jayamāṇē vīrē sayā āgayapaṇṇāṇē pamattē bahiyā pāsa appamattē sayā parakkamejjāsi -ttibēmi.</p>
	    </div>
	  </div><!-- uddēsa 1 !-->
	  <div type="uddēsa" n="2">
	    <div type="section" n="143">
	      <p>jē āsavā tē parissavā jē parissavā tē āsavā, jē anāsavā tē aparissavā jē aparissavā tē aṇāsavā, ēē paē sambujjhamāṇē lōyaṁ ca āṇāē abhisameccā puḍhō pavēiyaṁ.</p>
	    </div>
	    <div type="section" n="144">
	      <p>ādhāi nāṇī iha māṇavāṇaṁ saṁsārapaḍivannāṇaṁ sambujjhamāṇāṇaṁ viṇṇāṇapattāṇaṁ aṭṭā vi santā aduā pamattā ahāsaccamiṇaṁ ti bēmi, nāṇāgamō maccumuhassa atthi, icchā paṇīyā vaṅkānikēyā kālaggahīā nicaē niviṭṭhā puḍhō-puḍhō jāiṁ pakappayanti.</p>
	    </div>
	    <div type="section" n="145">
	      <p>ihamēgēsiṁ tattha-tattha santhavō bhavati, ahōvavāiē phāsē paḍisaṁvēdayanti, ciṭṭhaṁ kūrēhiṁ kammēhiṁ ciṭṭhaṁ pariciṭṭhati, aciṭṭhaṁ kūrēhiṁ kammēhiṁ nō ciṭṭhaṁ pariciṭṭhati, ēgē vayanti aduvā vi nāṇī nāṇī vayanti aduvā vi ēgē.</p>
	    </div>
	    <div type="section" n="146">
	      <p>āvanti kēyāvanti lōyaṁsi samaṇā ya māhaṇā ya puḍhō vivādaṁ vadanti, sē diṭṭhaṁ ca ṇē suyaṁ ca ṇē mayaṁ ca ṇē viṇṇāyaṁ ca ṇē uḍḍhaṁ ahaṁ tiriyaṁ disāsu savvatō supaḍilēhiyaṁ ca ṇē-savvē pāṇā savvē bhūyā savvē jīvā savvē sattāṁ hantavvā. ajjavēyavvā parighētavvā pariyāvēyavvā uddavēyavvā, ettha vi jāṇaha natthittha dōsō, anāriyavayaṇamēyaṁ, tattha jē tē āriyā tē ēvaṁ vayāsī—</p>
	      <p>sē duddiṭṭhaṁ ca bhē dussuyaṁ ca  bhē dummayaṁ ca bhē duvviṇṇāyaṁ ca  bhē uḍḍhaṁ ahaṁ  tiriyaṁ disāsusavvatō duppaḍilēhiyaṁ ca bhē, jaṇṇaṁ tubbhē ēvamāikkhaha ēvaṁ bhāsaha ēvaṁ paruvēha ēvaṁ paṇṇavēha — savvē pāṇā savvē bhūyā savvē jīvā savvē sattā hantavvā ajjāvēyavvā parighētavvā pariyāvēyavvā uddavēyavvā, ettha vi jāṇaha natthittha dōsō, anāriyavayaṇamēyaṁ.</p>
	      <p>vayaṁ puṇa ēvamāikkhāmō ēvaṁ bhāsāmō ēvaṁ paruvēmō ēvaṁ paṇṇavēmō savvē pāṇā savvē bhūyā savvē jīvā savvē sattā na hantavvā na ajjāvēyavvā na parighētavvā na pariyāvēyavvā na uddavēyavvā ettha vi jāṇaha natthittha dōsō āriyavayaṇamēyaṁ, puvvaṁ nikāya samayaṁ pattēyaṁ pucchissāmō — hambhō pāvāduyā! kiṁ bhē sāyaṁ dukkhaṁ udahu asāyaṁ? samiyā paḍivannē yāvi ēvaṁ būyā — savvēsiṁ pāṇāṇaṁ savvēsiṁ bhūyāṇaṁ savvēsiṁ jīvāṇaṁ savvēsiṁ sattāṇaṁ asāyaṁ aparinivvāṇaṁ mahabbhaya dukkhaṁ, ttibēmi.</p>
	    </div>
	  </div><!-- uddēsa 2 !-->
	  <div type="uddēsa" n="3">
	    <div type="section" n="147">
	      <p>uvēhi ṇaṁ bahiyā ya lōyaṁ sē savvalōgaṁsi jē kēi viṇṇū, anuvīi pāsa nikkhittadaṇḍā, jē kēi sattā paliyaṁ cayanti, narā muyaccā dhammavidu tti añjū, ārambhajaṁ dukkhamiṇanti naccā, ēvamāhu saṁmattadaṁsiṇō, tē savvē pāvāiyā dukkhassa kusalā pariṇṇamudāharanti iti kamma pariṇṇāya savvasō.</p>
	    </div>
	    <div type="section" n="148">
	      <p>iha āṇākaṅkhī paṇḍiē anihē, ēgamappāṇaṁ sampēhāē dhuṇē sarīraṁ kasēhi appāṇaṁ jarēhi appāṇaṁ jahā juṇṇāiṁ kaṭṭhāiṁ havvavāhō pamatthati, ēvaṁ attasamāhiē anihē vigiñca kōhaṁ avikampamāṇē.</p>
	    </div>
	    <div type="section" n="149">
	      <p>imaṁ niruddhāuyaṁ sampēhāē dukkhaṁ ca jāṇa aduvāgamessaṁ, puḍhō phāsāiṁ ca phāsē, lōyaṁ ca pāsa vipphandamāṇaṁ, jē nivvuḍā pāvēhiṁ kammēhiṁ anidāṇā tē viyāhiyā tamhā ativijjō nō paḍisañjalijjāsi, ttibēmi.</p>
	    </div>
	  </div><!-- uddēsa 3 !-->
	  <div type="uddēsa" n="4">
	    <div type="section" n="150">
	      <p>āvīlaē pavīlaē nippīlaē jahittā puvvasañjōgaṁ hiccā uvasamaṁ, tamhā avimaṇē vīrē sāraē samiē sahitē sayā jaē, duranucarō maggō vīrāṇaṁ aniyaṭṭagāmīṇaṁ vigiñca maṁsa-sōṇiyaṁ, ēsa purisē daviē vīrē āyāṇijjē viyāhiē jē dhuṇāi samussayaṁ vasittā bambhacēraṁsi.</p>
	    </div>
	    <div type="section" n="151">
	      <p>nētēhiṁ palichinnēhiṁ āyāṇasōya-gaḍhiē bālē avvocchinnabandhanē anabhikkantasañjōē tamaṁsi avijāṇaō āṇāē lambhō natthi, ttibēmi.</p>
	    </div>
	    <div type="section" n="152">
	      <p>jassa natthi purā pacchā majjhē tassa kuō siyā? sē huṁ paṇṇāṇamantē buddhē ārambhōvaraē sammamēyanti pāsaha jēṇa bandhaṁ vahaṁ ghōraṁ paritāvaṁ ca dāruṇaṁ, palichindiya bāhiragaṁ ca sōyaṁ nikkammadaṁsī iha macciēhiṁ, kammuṇā saphalaṁ daṭṭhuṁ taō nijjāi vēyavī.</p>
	    </div>
	    <div type="section" n="153">
	      <p>jē khalu bhō! vīrā samitā sahitā sadā jayā saṅghaḍadaṁsiṇō ātōvarayā ahātahā lōyaṁ uvēhamāṇā pāīṇaṁ paḍīṇaṁ dāhiṇaṁ udīṇaṁ iti saccaṁsi pariciṭṭhiṁsu, sāhissāmō nāṇaṁ vīrāṇaṁ samitāṇaṁ sahitāṇaṁ sadā jayāṇaṁ saṅghaḍadaṁsiṇaṁ ātōvarayāṇaṁ ahā-tahā lōgaṁ uvēhamāṇāṇaṁ kimatthi uvādhī pāsagassa? na vijjati? natthi, ttibēmi.</p>
	    </div>
	  </div><!-- uddēsa 4 !-->
	</div><!-- ajjhayaṇa 4 !-->
	<div type="ajjhayaṇa" n="5">
	  <head>pañcamaṁ ajjhayaṇaṁ – lōgasārō</head>
	  <div type="uddēsa" n="1">
	    <div type="section" n="154">
	      <p>āvantī kēāvanti lōyaṁsi vipparāmusanti aṭṭhāē aṇaṭṭhāē vā, ēēsu cēva vipparā-musanti guru sē kāmā taō sē mārassa antō, jaō sē mārassa antō, taō sē dūrē, nēva sē antō nēva sē dūrē.</p>
	    </div>
	    <div type="section" n="155">
	      <p>sē pāsati phusiyamiva kusaggē paṇunnaṁ nivatitaṁ vātēritaṁ, ēvaṁ bālassa jīviyaṁ 

	      mandassa avijāṇaō, kūrāṇi kammāiṁ bālē pakuvvamāṇē tēṇa dukkhēṇa mūḍhē vippariyāsamuvēi, mōhēṇa gabbhaṁ maraṇāti ēti, ettha mōhē puṇō-puṇō.</p>
	    </div>
	    <div type="section" n="156">
	      <p>saṁsayaṁ parijāṇatō saṁsārē pariṇṇātē bhavati, saṁsayaṁ aparijāṇatō saṁsārē apariṇṇātē bhavati.</p>
	    </div>
	    <div type="section" n="157">
	      <p>jē chēē sē sāgāriyaṁ na sēvaē, kaṭṭu ēvaṁ avijāṇaō bitiyā mandassa bālayā 

	      [pā0 jē khalu visaē sēvaï sēvittā vā nālōēi, parēṇa vā puṭṭhō niṇhavaï, ahavā taṁ paraṁ saēṇa vā dōsēṇa pāviṭṭhayarēṇa vā dōsēṇaṁ uvalimpijjatti] laddhā huratthā paḍilēhāē, āgamittā āṇavijjā anāsēvaṇayāē — ttibēmi.</p>
	    </div>
	    <div type="section" n="158">
	      <p>pāsaha ēgē ruvēsu giddhē pariṇijjamāṇē ettha phāsē puṇō-puṇō āvantī kēāvantī lōyaṁsi ārambhajīvī, ēēsu cēva ārambhajīvī, ettha vi bālē paripaccamāṇē ramati pāvēhiṁ kammēhiṁ asaraṇē saraṇaṁ ti mannamāṇē, ihamēgēsiṁ ēgacariyā bhavati — sē bahukōhē bahumānē bahumāē bahulōē bahuraē bahunaḍē bahusaḍhē bahusaṅkappē āsavasattī paliucchannē uṭṭhiyavāyaṁ pavayamāṇē mā mē kēi adakkhū, annāṇa-pamāya-dōsēṇaṁ sayayaṁ mūḍhē dhammaṁ nābhijāṇaï, aṭṭā payā māṇava! kammakōviyā, jē anuvarayā avijjāē palimokkhamāhu āvaṭṭaṁ ēva anupariyaṭṭanti, ttibēmi.</p>
	    </div>
	  </div><!-- uddēsa 1 !-->
	  <div type="uddēsa" n="2">
	    <div type="section" n="159">
	      <p>āvantī kēāvantī lōyaṁsi anārambhajīviṇō tēsu, etthōvaraē taṁ jhōsamāṇē, ayaṁ sandhīti adakkhu, jē imassa viggahassa ayaṁ khaṇetti mannēsī, ēsa maggē āriēhiṁ pavēditē, uṭṭhiē nō pamāyaē, jāṇittu dukkhaṁ pattēyaṁ sāyaṁ, puḍhōchandā iha mānavā, puḍhō dukkhaṁ pavēditaṁ, sē avihiṁsamāṇē aṇavayamāṇē, puṭṭhō phāsē vippaṇōṇṇaē.</p>
	    </div>
	    <div type="section" n="160">
	      <p>ēsa samiyā-pariyāē viyāhitē jē asattā pāvēhiṁ kammēhiṁ, udāhu tē āyaṅkā phusanti, iti udāhu dhīrē tē phāsa puṭṭhō ahiyāsaē, sē puvviṁ pēyaṁ pacchā pēyaṁ bhēura-dhammaṁ viddhaṁsaṇa-dhammaṁ adhuvaṁ anitiyaṁ asāsayaṁ cayāvacaïyaṁ vipariṇāma-dhammaṁ pāsaha ēyaṁ ruvaṁ sandhiṁ.</p>
	    </div>
	    <div type="section" n="161">
	      <p>samuppēhamāṇassa ēgāyataṇa-rayassa iha vippamukkassa natthi maggē virayassa, ttibēmi.</p>
	    </div>
	    <div type="section" n="162">
	      <p>āvantī kēāvantī lōgaṁsi pariggahāvantī — sē appaṁ vā bahuṁ vā aṇuṁ vā thūlaṁ vā cittamantaṁ vā acittamantaṁ vā ētēsu cēva pariggahāvantī, ētadēvēgēsiṁ mahabbhayaṁ bhavati lōgavittaṁ ca ṇaṁ uvēhāē ēē saṅgē avijāṇatō.</p>
	    </div>
	    <div type="section" n="163">
	      <p>sē supaḍibaddhaṁ sūvaṇīyaṁ ti naccā purisā paramacakkhū viparakkamā ētēsu cēva bambhacēraṁ, sē suyaṁ ca mē ajjhatthiyaṁ ca mē bandha-pamokkhō, ajjhatthēva ettha viratē anagārē dīharāyaṁ titikkhaē, pamattē bahiyā pāsa appamattō parivvaē, ēyaṁ mōnaṁ sammaṁ anuvāsijjāsi — ttibēmi.</p>
	    </div>
	  </div><!-- uddēsa 2 !-->
	  <div type="uddēsa" n="3">
	    <div type="section" n="164">
	      <p>āvantī kēāvantī lōyaṁsi apariggahāvantī, ēēsu cēva apariggahāvantī soccā vaī mēhāvī paṇḍiyāṇa nisāmiyā samiyāē dhammē āriēhiṁ pavēditē jahettha maē sandhī jhōsiē ēvamaṇṇattha sandhī dujjhōsiē bhavati tamhā bēmi nō nihejja vīriyaṁ.</p>
	    </div>
	    <div type="section" n="165">
	      <p>jē puvvuṭṭhāī nō pacchānivāī, jē puvvuṭṭhāī pacchānivāī, jē nō puvvuṭṭhāī nō pacchā-nivāī, sē'vi tārisaē siyā jē pariṇṇāya lōgamannēsayanti.</p>
	    </div>
	    <div type="section" n="166">
	      <p>ēyaṁ niyāya muṇiṇā pavēditaṁ — iha āṇākaṅkhī paṇḍiē, anihē, puvvāvarāyaṁ jayamāṇē sayā sīlaṁ supēhāē, suṇiyā bhavē akāmē ajhañjhē, imēṇaṁ cēva jujjhāhi kiṁ tē jujjhēṇa bajjhaō?</p>
	    </div>
	    <div type="section" n="167">
	      <p>juddhārihaṁ khalu dullahaṁ jahettha kusalēhiṁ pariṇṇā-vivēgē bhāsiē, cuē hu bālē gabbhāiēsu rajjaï, assiṁ cēyaṁ pavvuccati ruvaṁsi vā chaṇaṁsi vā, sē hu ēgē saṁviddhapahē muni annahā lōgaṁ uvēhamāṇē, iti kammaṁ pariṇṇāya savvasō sē na hiṁsati sañjamati nō pagabbhati uvēhamāṇō pattēyaṁ sāyaṁ, vaṇṇāēsī nārabhē kañcanaṁ savvalōē, ēgappamuhē vidisappaïṇṇē nivviṇṇacārī araē payāsu.</p>
	    </div>
	    <div type="section" n="168">
	      <p>sē vasumaṁ savva-samannāgaya-pannāṇēṇaṁ appāṇēṇaṁ akaraṇijjaṁ pāvakammaṁ taṁ nō annēsiṁ, jaṁ sammaṁ ti pāsahā taṁ mōṇaṁ ti pāsahā, jaṁ mōṇaṁ ti pāsahā taṁ sammaṁ ti pāsahā, na imaṁ sakkaṁ siḍhilēhiṁ addijjamāṇēhiṁ guṇāsāēhiṁ vaṅkasamāyārēhiṁ pamattēhiṁ gāramāvasantēhiṁ, munī mōnaṁ samāyāē dhuṇē kamma-sarīragaṁ, pantaṁ lūhaṁ sēvanti vīrā samattadaṁsiṇō, ēsa ōhantarē munī tiṇṇē muttē viraē viyāhiē – ttibēmi.</p>
	    </div>
	  </div><!-- uddēsa 3 !-->
	  <div type="uddēsa" n="4">
	    <div type="section" n="169">
	      <p>gāmāṇugāmaṁ dūijjamāṇassa dujjātaṁ dupparakkantaṁ bhavati aviyattassa bhikkhuṇō.</p>
	    </div>
	    <div type="section" n="170">
	      <p>vayasā vi ēgē buiyā kuppanti māṇavā, unnayamāṇē ya narē mahatā mōhēṇa mujjhati, sambāhā bahavē bhujjō-bhujjō duratikkamā ajāṇatō apāsatō, ēyaṁ tē mā hōu ēyaṁ kusalassa daṁsaṇaṁ, taddiṭṭhīē tammottīē tappurakkārē tassaṇṇī tannivēsaṇē jayaṁ vihārī cittanivātī panthanijjhātī, palībāharē pāsiya pāṇē gacchejjā.</p>
	    </div>
	    <div type="section" n="171">
	      <p>sē abhikkamamāṇē paḍikkamamāṇē saṅkucēmāṇē pasārēmāṇē viṇivaṭṭamāṇē sampalijja māṇē ēgayā guṇasamiyassa rīyatō kāyasamphāsaṁ samaṇuciṇṇā ēgatiyā pāṇā uddāyanti ihalōga-vēyaṇa vejjāvaḍiyaṁ, jaṁ āuṭṭikayaṁ kammaṁ taṁ pariṇṇāē vivēgamēti, ēvaṁ sē appamāēṇaṁ vivēgaṁ kiṭṭati vēyavī.</p>
	    </div>
	    <div type="section" n="172">
	      <p>sē pabhūyadaṁsī pabhūyaparinnāṇē uvasantē samiē sahitē sayā jaē daṭṭhuṁ vippaḍivēdēti appāṇaṁ, kimēsa jaṇō karissati? ēsa sē paramārāmō jāō lōgaṁmi itthīō, muṇiṇā hu ētaṁ pavēditaṁ ubbāhijjamāṇē gāmadhammēhiṁ — avi nibbalāsaē avi ōmōyariyaṁ kujjā avi uḍḍhaṁ ṭhāṇaṁ ṭhāijjā avi gāmāṇugāmaṁ dūijjejjā avi āhāraṁ vocchindejjā, avi caē itthīsu maṇṇaṁ, puvvaṁ daṇḍā pacchā phāsā puvvaṁ phāsā pacchā daṇḍā, iccētē kalahā saṅgakarā bhavanti, paḍilēhāē āgamettā āṇavejjā anāsēvaṇāē. ttibēmi.</p>
	      <p>sē nō kāhiē nō pāsaṇiē nō sampasāraṇiē nō māmaē nō kayakiriē vaïguttē ajjhappasaṁvuḍē parivajjaē sadā pāvaṁ, ētaṁ mōṇaṁ samaṇuvāsijjāsi — ttibēmi.</p>
	    </div>
	  </div><!-- uddēsa 4 !-->
	  <div type="uddēsa" n="5">
	    <div type="section" n="173">
	      <p>sē bēmi — taṁ jahā avi haraē paḍipuṇṇē ciṭṭhaï samaṁsi bhōmē uvasantaraē sārakkhamāṇē, sē ciṭṭhati sōyamajjhagaē, sē pāsa savvatō guttē, pāsa lōē mahēsiṇō jē ya paṇṇāṇamantā pabuddhā ārambhōvarayā, sammamēyanti pāsaha, kālassa kaṅkhāē parivvayanti, ttibēmi.</p>
	    </div>
	    <div type="section" n="174">
	      <p>vitigiccha samāvannēṇaṁ appāṇēṇaṁ nō labhati samādhiṁ, siyā vēgē anugacchanti, asiyā vēgē anugacchanti, anugacchamāṇēhiṁ ananugacchamāṇē kahaṁ na nivvijjē?</p>
	    </div>
	    <div type="section" n="175">
	      <p>tamēva saccaṁ nīsaṅkaṁ jaṁ jiṇēhiṁ pavēiyaṁ.</p>
	    </div>
	    <div type="section" n="176">
	      <p>saḍḍhissa ṇaṁ samaṇuṇṇassa sampavvayamāṇassa: — samiyanti mannamāṇassa ēgayā samiyā hōi, samiyanti mannamāṇassa ēgayā asamiyā hōi, asamiyanti mannamāṇassa ēgayā asamiyā hōi, asamiyanti mannamāṇassa ēgayā asamiyā hōi, samiyanti mannamāṇassa samiyā vā asamiyā vā samiyā hōi uvēhāē, asamiyanti mannamāṇassa samiyā vā asamiyā vā asamiyā hōi uvēhāē, uvēhamāṇō aṇuvēhamāṇaṁ būyā uvēhāhi samiyāē iccēvaṁ tattha sandhī jhōsitō bhavati, uṭṭhiyassa ṭhiyassa gatiṁ samanupāsaha, etthavi bālabhāvē appāṇaṁ nō uvadaṁsejjā.</p>
	    </div>
	    <div type="section" n="177">
	      <p>tumaṁsi nāma saccēva jaṁ hantavvaṁ ti mannasi, tumaṁsi nāma saccēva jaṁ ajjāvēyavvaṁ ti mannasi, tumaṁsi nāma saccēva jaṁ paritāvēyavvaṁ ti mannasi, tumaṁsi nāma saccēva jaṁ parighētavvaṁ ti mannasi, tumaṁsi nāma saccēva jaṁ uddavēyavvaṁ ti mannasi, añjū cēya paḍibuddha-jīvī tamhā na hantā na vi ghāyaē aṇusaṁvēyaṇamappāṇēṇaṁ jaṁ hantavvaṁ ti nābhipatthaē.</p>
	    </div>
	    <div type="section" n="178">
	      <p>jē āyā sē viṇṇāyā jē viṇṇāyā sē āyā, jēṇa vijāṇati sē āyā, taṁ paḍucca paḍisaṅkhāē ēsa āyāvādī samiyāē — pariyāē viyāhitē, ttibēmi.</p>
	    </div>
	  </div><!-- uddēsa 5 !-->
	  <div type="uddēsa" n="6">
	    <div type="section" n="179">
	      <p>aṇāṇāē ēgē sōvaṭṭhāṇā āṇāē ēgē niruvaṭṭhāṇā ētaṁ tē mā hōu ēyaṁ kusalassa daṁsaṇaṁ taddiṭṭhīē tammuttīē tappurakkārē tarasaṇṇī tannivēsaṇē.</p>
	    </div>
	    <div type="section" n="180">
	      <p>abhibhūya adakkhū, aṇabhibhūtē pabhū nirālambaṇayāē, jē mahaṁ abahimaṇē pavāēṇaṁ pavāyaṁ jāṇejjā sahasaṁmaïyāē paravāgaraṇēṇaṁ annēsiṁ vā antiē soccā.</p>
	    </div>
	    <div type="section" n="181">
	      <p>niddēsaṁ nātivaṭṭejjā mēhāvī supaḍilēhiyā savvatō savvappaṇā sammaṁ samabhiṇṇāya, ihārāmaṁ pariṇṇāya allīṇaguttō ārāmō parivvaē,niṭṭhiyaṭṭhī vīrē āgamēṇa sadā parakkamejjāsi, ttibēmi</p>
	    </div>
	    <div type="section" n="182">
	      <lg n="182">
		<l>uḍḍhaṁ sōtā ahē sōtā, tiriyaṁ sōtā viyāhiyā</l>
		<l>ētē sōyā viyakkhāyā, jēhiṁ saṅgati pāsahā</l>
	      </lg>
	    </div>
	    <div type="section" n="183">
	      <p>āvaṭṭaṁ tuṁ uvēhāē ettha viramejja, vēyavī, viṇaettu sōyaṁ, nikkhamma ēsa mahaṁ akammā jāṇati pāsati paḍilēhāē nāvakaṅkhati iha āgatiṁ gatiṁ pariṇṇāya.</p>
	    </div>
	    <div type="section" n="184">
	      <p>accēi jāī-maraṇassa vaṭṭamaggaṁ vikkhāya-raē, savvē sarā niyaṭṭanti takkā jattha na vijjaï, maī tattha na gāhiyā, ōē appatiṭṭhāṇassa khēyannē, sē na dīhē na hassē na vaṭṭē na taṁsē na caüraṁsē na parimaṇḍalē, na kiṇhē na nīlē na lōhiē na hāliddē na sukkillē, na surabhigandhē na durabhigandhē, na tittē na kaḍuē na kasāē na ambilē na mahurē, na kakkhaḍē na maüē na garuē na lahuē na sīē na uṇhē na ṇiddhē na lukkhē na kāū na ruhē, na saṅgē na itthī na purisē na annahā, pariṇṇē saṇṇē uvamā na vijjaē, aruvī sattā, apayassa payaṁ natthi.</p>
	    </div>
	    <div type="section" n="185">
	      <p>sē na saddē na ruvē na gandhē na rasē na phāsē iccēva, ttibēmi.</p>
	    </div>
	  </div><!-- uddēsa 6 !-->
	</div><!-- ajjhayaṇa 5 !-->
	<div type="ajjhayaṇa" n="6">
	  <head>chaṭṭhaṁ ajjhayaṇaṁ – dhuyaṁ</head>
	  <div type="uddēsa" n="1">
	    <div type="section" n="186">
	      <p>ōbujjhamāṇē iha māṇavēsu āghāi sē narē, jassimāō jāiō savvaō supaḍi-lēhiyāō bhavanti, āghāi sē nāṇamanēlisaṁ, sē kiṭṭati tēsiṁ samuṭṭhiyāṇaṁ nikkhittadaṇḍāṇaṁ samāhiyāṇaṁ paṇṇāṇamantāṇaṁ iha muttimaggaṁ ēvaṁ ēgē mahāvīrā vipparakkamanti, pāsaha ēgē avasīyamāṇē aṇattapaṇṇē, sē bēmi– sē jahā vi kummē haraē viniviṭṭhacittē pacchannapalāsē ummaggaṁ sē nō lahaï bhañjagā iva sannivēsaṁ, nō cayanti ēvaṁ ēgē anēgaruvēhiṁ kulēhiṁ jāyā ruvēhiṁ sattā kaluṇaṁ thaṇanti, niyāṇāō tē na labhanti mokkhaṁ, aha pāsa tēhiṁ — kulēhiṁ āyattāē jāyā.</p>
	    </div>
	    <div type="section" n="187">
	      <lg n="187">
		<l>gaṇḍī aduvā kōḍhī, rāyaṁsī avamāriyaṁ</l>
		<l>kāṇiyaṁ jhimiyaṁ cēva, kuṇiyaṁ khujjiyaṁ tahā</l>
	      </lg>
	    </div>
	    <div type="section" n="188">
	      <lg n="188">
		<l>udariṁ pāsa mūyaṁ ca, sūṇiaṁ ca gilāsiṇiṁ</l>
		<l>vēvaïṁ pīḍhasappiṁ ca, silivayaṁ mahumēhaṇiṁ</l>
	      </lg>
	    </div>
	    <div type="section" n="189">
	      <lg n="189">
		<l>sōlasa ētē rōgā, akkhāyā aṇupuvvasō</l>
		<l>aha ṇaṁ phusanti āyaṅkā, phāsā ya asamañjasā</l>
	      </lg>
	    </div>
	    <div type="section" n="190">
	      <p>maraṇaṁ tēsiṁ sampēhāē uvavāyaṁ cayaṇaṁ ca naccā. pariyāgaṁ ca sampēhāē. taṁ suṇēha jahā tahā santi pāṇā andhā tamaṁsi viyāhiyā tāmēva saïṁ asaïṁ atiacca uccāvayaphāsē paḍisaṁvēdēnti, buddhēhiṁ ēyaṁ pavēditaṁ santi pāṇā vāsagā rasagā udaē udayacarā āgāsagāmiṇō, pāṇā pāṇē kilēsanti, pāsa lōē mahabbhayaṁ.</p>
	    </div>
	    <div type="section" n="191">
	      <p>bahudukkhā hu jantavō, sattā kāmēsu māṇavā, abalēṇa vahaṁ gacchanti sarīrēṇa pabhaṅgurēṇa, aṭṭē sē bahudukkhē, iti bālē pagabbhaï, ētē rōgē bahū naccā āurā paritāvaē, nālaṁ pāsa, alaṁ tavēēhiṁ, ēyaṁ pāsa munī! mahabbhayaṁ nātivāejja kañcanaṁ.</p>
	    </div>
	    <div type="section" n="192">
	      <p>āyāṇa bhō, sussūsa, bhō dhūyavādaṁ pavēdaïssāmi, iha khalu attattāē tēhiṁ-tēhiṁ kulēhiṁ abhisēēṇa abhisambhūtā, abhisañjātā abhinivvaṭṭā abhisaṁvuḍḍhā abhisambuddhā abhinikkhantā aṇupuvvēṇa.</p>
	    </div>
	    <div type="section" n="193">
	      <p>mahāmunī! taṁ parakkamantaṁ paridēvamāṇā mā cayāhi iti tē vadanti, chandōvaṇīyā ajjhōvavannā akkandakārī jaṇagā ruyanti. atārisē munī, nō ōhantaraē jaṇagā jēṇa vippajaḍhā, saraṇaṁ tattha nō samēti, kiha nāma sē tattha ramati? ēyaṁ nāṇaṁ sayā samaṇuvāsijjāsi — ttibēmi.</p>
	    </div>
	  </div><!-- uddēsa 1 !-->
	  <div type="uddēsa" n="2">
	    <div type="section" n="194">
	      <p>āturaṁ lōyamāyāē caïttā puvvasañjōgaṁ hiccā uvasamaṁ vasittā bambhacēraṁsi vasu vā anuvasu vā jāṇittu dhammaṁ ahā tahā, ahēgē tamacāi kusīlā.</p>
	    </div>
	    <div type="section" n="195">
	      <p>vatthaṁ paḍiggahaṁ kambalaṁ pāyapuñchaṇaṁ viusijjā, anupuvvēṇa aṇahiyāsēmāṇā parīsahē durahiyāsaē, kāmē mamāyamāṇassa iyāṇiṁ vā muhuttēṇa vā aparimāṇāē bhēdē, ēvaṁ sē antarāiēhiṁ kāmēhiṁ ākēvaliēhiṁ, avitiṇṇā cēē.</p>
	    </div>
	    <div type="section" n="196">
	      <p>ahēgē dhammamādāya āyāṇappabhiisu paṇihiē carē appalīyamāṇē daḍhē savvaṁ gēhiṁ pariṇṇāya, ēsa paṇaē mahāmunī aïacca savvatō saṅgaṁ, na mahaṁ atthitti iti ēgō ahaṁ, assiṁ jayamāṇē ettha viratē anagārē savvaō muṇḍē rīyantē jē acēlē parivusiē sañcikkhati ōmōyariyāē, sē akkuṭṭhē vā haē vā lūsiē vā paliyaṁ paganthē aduvā paganthē atahēhiṁ sadda-phāsēhiṁ, iti saṅkhāē ēgatarē annayarē abhiṇṇāya titikkhamāṇē parivvaē, jē ya hirī jē ya ahirīmaṇā.</p>
	    </div>
	    <div type="section" n="197">
	      <p>ciccā savvaṁ visottiyaṁ phāsē samiyadaṁsaṇē, ētē bhō naginā vuttā jē lōgaṁsi anāgamanadhammiṇō āṇāē māmagaṁ dhammaṁ, ēsa uttaravādē iha māṇavāṇaṁ viyāhitē, etthōvaraē taṁ jhōsamāṇē āyāṇijjaṁ pariṇṇāya pariyāēṇa vigiñcaï, ihamēgēsiṁ ēgacariyā hōti tatthiyarāiyarēhiṁ kulēhiṁ suddhēsaṇāē savvēsaṇāē sē mēhāvī parivvaē subbhiṁ aduvā dubbhiṁ, aduvā tattha bhēravā pāṇā pāṇē kilēsanti, tē phāsē puṭṭhō dhīrō ahiyāsejjāsi — tti bēmi.</p>
	    </div>
	  </div><!-- uddēsa 2 !-->
	  <div type="uddēsa" n="3">
	    <div type="section" n="198">
	      <p>ēyaṁ khu munī āyāṇaṁ sayā suakkhāyadhammē vidhūtakappē nijjhōsaïttā jē acēlē parivusiē tassa ṇaṁ bhikkhussa nō ēvaṁ bhavaï parijuṇṇē mē vatthē vatthaṁ jāissāmi suttaṁ jāissāmi sūiṁ jāissāmi sandhissāmi sīvīssāmi ukkasissāmi vokkasissāmi parihissāmi pāuṇissāmi, aduvā tattha parakkamantaṁ bhujjō acēlaṁ taṇaphāsā phusanti sīyaphāsā phusanti tēuphāsā phusanti daṁsamasagaphāsā phusanti ēgayarē annayarē viruvaruvē phāsē ahiyāsēti acēlē lāghavaṁ āgamamāṇē tavē sē abhisamannāgaē bhavati jahēyaṁ bhagavatā pavēditaṁ tamēva abhisameccā savvatō savvattāē saṁmattamēva samabhijāṇiyā, ēvaṁ tēsiṁ mahāvīrāṇaṁ cirarāiṁ puvvāiṁ vāsāṇi rīyamāṇāṇaṁ daviyāṇaṁ pāsa ahiyāsiyaṁ.</p>
	    </div>
	    <div type="section" n="199">
	      <p>āgayapaṇṇāṇāṇaṁ kisā bāhavō bhavanti payaṇuē ya maṁsasōṇiē vissēṇiṁ kaṭṭu pariṇṇāē, ēsa tiṇṇē muttē viraē viyāhiē, ttibēmi.</p>
	    </div>
	    <div type="section" n="200">
	      <p>virayaṁ bhikkhuṁ rīyantaṁ cirarātōsiyaṁ aratī tattha kiṁ vidhāraē? saṅghēmāṇē samuṭṭhiē, jahā sē dīvē asandīṇē ēvaṁ sē dhammē āyariya-padēsiē tē aṇavakaṅkhamāṇā pāṇē aṇativāēmāṇā jaïyā mēhāviṇō paṇḍiyā, ēvaṁ tēsiṁ bhagavaō aṇuṭṭhāṇē jahā sē diyāpōē ēvaṁ tē sissā diyā ya rāō ya anu-puvvēṇa vāiya — ttibēmi.</p>
	    </div>
	  </div><!-- uddēsa 3 !-->
	  <div type="uddēsa" n="4">
	    <div type="section" n="201">
	      <p>ēvaṁ tē sissā diyā ya rāō ya anupuvvēṇa vāiyā tēhiṁ mahāvīrēhiṁ paṇṇāṇamantēhiṁ, tēsimantiē paṇṇāṇamuvalabbha hiccā uvasamaṁ phārusiyaṁ samādiyanti vasittā bambhacēraṁsi āṇaṁ taṁ nō tti mannamāṇā, agghāyaṁ tu soccā nisamma samaṇuṇṇā jīvissāmō, ēgē nikkhaṁmatē asambhavantā viḍajjhamāṇā kāmēhiṁ giddhā ajjhōvavannā samāhimāghāyama jhōsayantā satthāramēva pharusaṁ vadanti.</p>
	    </div>
	    <div type="section" n="202">
	      <p>sīlamantā upavasantā saṅkhāē rīyamāṇā, asīlā anuvayamāṇā bitiyā mandassa bālayā</p>
	    </div>
	    <div type="section" n="203">
	      <p>niyaṭṭamāṇā vēgē āyāra-gōyaramāikkhanti, nāṇabhaṭṭhā daṁsaṇalūsiṇō.</p>
	    </div>
	    <div type="section" n="204">
	      <p>namamāṇā vēgē jīvitaṁ vippariṇāmēnti, puṭṭhā vēgē niyaṭṭhanti jīviyassēva kāraṇā, nikkhantaṁ pi tēsiṁ dunnikkhantaṁ bhavati, bālavayaṇijjā hu tē narā puṇō-puṇō jātiṁ pakappēnti, ahē sambhavantā viddāyamāṇā ahamaṁsīti viukkasē udāsīnē pharusaṁ vadanti, paliyaṁ paganthē aduvā paganthē atahēhiṁ, taṁ vā mēhāvī jāṇijjā dhammaṁ.</p>
	    </div>
	    <div type="section" n="205">
	      <p>ahammaṭṭhī tumaṁsi nāma bālē ārambhaṭṭhī anuvayamāṇē haṇamāṇē ghāyamāṇē haṇaō yāvi samaṇujāṇamāṇē, ghōrē ghammē, udīriē uvēhaï ṇaṁ aṇāṇāē, ēsa visaṇṇē vitaddē viyāhitē, ttibēmi.</p>
	    </div>
	    <div type="section" n="206">
	      <p>kimanēna bhō jaṇēṇa karissāmitti mannamāṇā — ēvaṁ ēgē vaïttā mātaraṁ pitaraṁ hiccā nātaō ya pariggahaṁ vīrāyamāṇā samuṭṭhāē avihiṁsā suvvayā dantā, ahēgē passa dīṇē uppaïē paḍivayamāṇē, vasaṭṭā kāyarā janā lūsagā bhavanti, ahamēgēsiṁ silōē pāvaē bhavaï, sē samaṇō bhavittā vibbhantē vibbhantē pāsahēgē samannāgaēhiṁ sahaasamannāgaē namamāṇēhiṁ anamamāṇē viratēhiṁ aviratē daviēhiṁ adaviē, abhisameccā paṇḍiē mēhāvī niṭṭhiyaṭṭhē vīrē āgamēṇaṁ sayā parakkamejjāsi, ttibēmi.</p>
	    </div>
	  </div><!-- uddēsa 4 !-->
	  <div type="uddēsa" n="5">
	    <div type="section" n="207">
	      <p>sē gihēsu vā gihantarēsu vā gāmēsu vā gāmantarēsu vā nagarēsu vā nagarantarēsu vā janavaēsu vā janavayantarēsu vā gāmanayarantarē vā gāmajanavayantarē vā nagarajanavayantarē vā santēgaïyā janā lūsagā bhavanti aduvā phāsā phusanti tē phāsē puṭṭhō vīrō ahiyāsaē, ōē samiyadaṁsaṇē, dayaṁ lōgassa jāṇittā pāīṇaṁ paḍīṇaṁ udīṇaṁ āikkhē, vibhaē kiṭṭē vēyavī, jē khalu samaṇē bahussuē bajjhāgamē āharaṇahēukusalē dhammakahāladdhisampannē khettaṁ kālaṁ purisaṁ samāsajja kē'yaṁ purisē? kaṁ vā naē? sē uṭṭhiēsu vā anuṭṭhiēsu vā sussūsamāṇēsu pavēdaē-santi viratiṁ uvasamaṁ nivvāṇaṁ sōyaviyaṁ ajjaviyaṁ maddaviyaṁ lāghaviyaṁ. aṇaïvattiyaṁ savvēsiṁ pāṇāṇaṁ savvēsiṁ bhūyāṇaṁ savvēsiṁ jīvāṇaṁ savvēsiṁ sattāṇaṁ anuvīi bhikkhū ghammamāikkhejjā.</p>
	    </div>
	    <div type="section" n="208">
	      <p>anuvīi bhikkhū ghammamāikkhamāṇē nō attāṇaṁ āsāejjā nō paraṁ āsāejjā nō annāiṁ pāṇāiṁ bhūyāiṁ sattāiṁ āsāejjā, sē anāsādaē anāsādamāṇē vajjhamāṇāṇaṁ pāṇāṇaṁ bhūyāṇaṁ jīvāṇaṁ sattāṇaṁ jahā sē dīvē asandīṇē ēvaṁ sē bhavaï saraṇaṁ mahāmunī, ēvaṁ sē uṭṭhiē ṭhiyappā anihē acalē calē abahilessē parivvaē, saṅkhāya pēsalaṁ dhammaṁ diṭṭhimaṁ parinivvuḍē, tamhā saṅgaṁ ti pāsaha, ganthēhiṁ gaḍhiyā narā visaṇṇā kāmavippiyā, tamhā lūhāō nō parivittasejjā, jassimē ārambhā savvatō savvattāē supariṇṇāyā bhavanti, jēsimē lūsiṇō nō parivittasanti, sē vantā kōhaṁ ca mānaṁ ca māyaṁ ca lōbhaṁ ca ēsa tuṭṭē viyāhitē, ttibēmi.</p>
	    </div>
	    <div type="section" n="209">
	      <p>kāyassa viyāvāē ēsa saṅgāmasīsē viyāhiē, sē hu pāraṅgamē munī avi hammamāṇē  phalagāvayaṭṭhi kālōvaṇītē kaṅkhejja kālaṁ jāva sarīrabhēu — ttibēmi.</p>
	    </div>
	  </div><!-- uddēsa 5 !-->
	</div><!-- ajjhayaṇa !-->
	<div type="ajjhayaṇa" n="7">
	  <head>sattamaṁ ajjhayaṇaṁ – vivannaṁ</head>
	</div><!-- ajjhayaṇa 7 !-->
	<div type="ajjhayaṇa" n="8">
	  <head>aṭṭhamaṁ ajjhayaṇaṁ – vimokkhō</head>
	  <div type="uddēsa" n="1">
	    <div type="section" n="210">
	      <p>sē bēmi – samaṇuṇṇassa vā asamaṇuṇṇassa vā asanaṁ vā pānaṁ vā khāimaṁ vā sāimaṁ vā vatthaṁ vā paḍiggahaṁ vā kambalaṁ vā pāyapuñchaṇaṁ vā nō pāejjā nō nimantejjā nō kujjā vēyāvaḍiyaṁ — paraṁ āḍhāyamāṇē, ttibēmi.</p>
	    </div>
	    <div type="section" n="211">
	      <p>dhuvaṁ cēyaṁ jāṇejjā — asanaṁ vā pānaṁ vā khāimaṁ vā sāimaṁ vā vatthaṁ vā paḍiggahaṁ vā pāyapuñchaṇaṁ vā labhiyā nō labhiyā bhuñjiyā nō bhuñjiyā panthaṁ viuttā viukkamma vibhattaṁ dhammaṁ jhōsēmāṇē samēmāṇē calēmāṇē palēmāṇē pāejjā vā nimantejja vā kujjā vēyāvaḍiyaṁ paraṁ anāḍhāyamāṇē, ttibēmi.</p>
	    </div>
	    <div type="section" n="212">
	      <p>ihamēgēsiṁ āyāra-gōyarē nō sunisantē bhavati tē iha ārambhaṭṭhī anuvayamāṇā haṇamāṇā ghāyamāṇā haṇatō yāvi samaṇujāṇamāṇā aduvā adinnamāiyanti aduvā vāyāō viuñjanti taṁ jahā — atthi lōē natthi lōē dhuvē lōē adhuvē lōē sāiē lōē anaïē lōē sapajjavasitē lōē apajjavasitē lōē sukaḍetti vā dukkaḍetti vā kallāṇetti vā pāvetti vā sāhutti vā asāhutti vā siddhītti vā asiddhītti vā niraetti vā aniraetti vā jamiṇaṁ vippaḍivaṇṇā māmagaṁ dhammaṁ pannavēmāṇā etthavi jāṇaha akasmāt ēvaṁ tēsiṁ nō suakkhāē dhammē nō supannattē dhammē bhavati.</p>
	    </div>
	    <div type="section" n="213">
	      <p>sē jahēyaṁ bhagavayā pavēditaṁ āsupannēṇa jāṇayā pāsayā aduvā guttī vaōgōyarassa, ttibēmi. savvattha saṁmayaṁ pāvaṁ tamēva uvāikkamma ēsa mahaṁ vivēgē viyāhitē, gāmē vā aduvā raṇṇē nēva gāmē nēva raṇṇē ghammamāyāṇēha — pavēditaṁ māhaṇēṇa maīmayā, jāmā tinni udāhiyā jēsu imē āyariyā sambujjhamāṇā samuṭṭhiyā, jē nivvuyā pāvēhiṁ kammēhiṁ aniyāṇā tē viyāhiyā.</p>
	    </div>
	    <div type="section" n="214">
	      <p>uḍḍhaṁ ahaṁ tirayaṁ disāsu savvatō savvāvanti ca ṇaṁ pāḍiyakkaṁ jīvēhiṁ kammasamārambhēṇaṁ taṁ parinnāya mēhāvī nēva sayaṁ ētēhiṁ kāēhiṁ daṇḍaṁ samārambhejjā nēva'nnēhiṁ ētēhiṁ kāēhiṁ daṇḍaṁ samārambhāvejjā nēva'nnē ētēhiṁ kāēhiṁ daṇḍa samārambhantē vi samaṇujāṇejjā, jē'vannē ētēhiṁ kāēhiṁ daṇḍaṁ samārambhanti tēsiṁ pi vayaṁ lajjāmō, taṁ pariṇṇāya mēhāvī taṁ vā daṇḍaṁ annaṁ vā daṇḍaṁ nō daṇḍabhī daṇḍaṁ samārambhejjāsi — ttibēmi.</p>
	    </div>
	  </div><!-- uddēsa 1 !-->
	  <div type="uddēsa" n="2">
	    <div type="section" n="215">
	      <p>sē bhikkhū parakkamejja vā ciṭṭhejja vā nisīejja vā tuyaṭṭejja vā susāṇaṁsi vā sunnāgaraṁsi vā giriguhaṁsi vā rukkhamūlaṁsi vā kumbhārāyataṇaṁsi vā huratthā vā kahiñci viharamāṇaṁ taṁ bhikkhuṁ uvasaṅkabhittuṁ gāhāvatī būyā āusantō samaṇā! ahaṁ khalu tava aṭṭhāē asanaṁ vā pānaṁ vā khāimaṁ vā sāimaṁ vā vatthaṁ vā paḍiggahaṁ vā kambalaṁ vā pāyapuñchaṇaṁ vā pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ anisaṭṭhaṁ abhihaḍaṁ āhaṭṭu cētēmi āvasahaṁ vā samussiṇōmi sē bhuñjaha vasaha āusantō samaṇā! bhikkhū taṁ gāhāvati samaṇasaṁ savayasaṁ paḍiyāikkhē-āusantō! gāhāvatī nō khalu tē vayaṇaṁ āḍhāmi nō khalu tē vayaṇaṁ parijāṇāmi jō tumaṁ mama aṭṭhāē asanaṁ vā pānaṁ vā khāimaṁ vā sāimaṁ vā vatthaṁ vā paḍiggahaṁ vā kambaṁla vā pāyapuñchaṇaṁ vā pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ anisaṭṭhaṁ abhihaḍaṁ āhaṭṭu cēēsi āvasahaṁ vā samussiṇāsi, sē viratō āusō gāhāvatī! ēyassa akaraṇāē.</p>
	    </div>
	    <div type="section" n="216">
	      <p>sē bhikkhū parakkamejja vā [ciṭṭhejja vā nisīejja vā tuyaṭṭejja vā susāṇaṁsi vā jāva huratthā vā kahiñci viharamāṇaṁ taṁ bhikkhuṁ uvasaṅkamittu gāhāvatī āyagayāē pēhāē asanaṁ vā pānaṁ vā khāimaṁ vā sāimaṁ vā vatthaṁ vā paḍiggahaṁ vā kambalaṁ vā pāyapuñchaṇaṁ vā jāva cēēi āvasahaṁ vā samussiṇāti taṁ bhikkhūṁ parighāsēuṁ, taṁ ca bhikkhū jāṇejjā — sahasaṁmaïyāē paravāgaraṇēṇaṁ annēsiṁ vā antiē soccā ayaṁ khalu gāhāvaī mama aṭṭhāē asanaṁ vā pānaṁ vā āvasahaṁ vā samussiṇāti, taṁ ca bhikkhū paḍilēhāē āgamettā āṇavejjā anāsēvaṇāē, ttibēmi.</p>
	    </div>
	    <div type="section" n="217">
	      <p>bhikkhūṁ ca khalu puṭṭhā vā apuṭṭhā vā jē imē āhacca ganthā phusanti sē hantā haṇaha khaṇaha chindaha dahaha pacaha ālumpaha vilumpaha sahasākārēha vipparāmusaha, tē phāsē dhīrē puṭṭhō ahiyāsaē aduvā āyāra-gōyaramāikkhē takkiyā namaṇēlisaṁ aduvā vaïguttīē anupuvvēṇa sammaṁ paḍilēhāē āyataguttē buddhēhiṁ ēyaṁ pavēditaṁ.</p>
	    </div>
	    <div type="section" n="218">
	      <p>sē samaṇunnē asamaṇunnassa asanaṁ vā pānaṁ vā khāimaṁ vā sāimaṁ vā vatthaṁ vā paḍiggahaṁ vā kambalaṁ vā pāyapuñchaṇaṁ vā nō pāejjā nō nimantejjā nō kujjā vēyāvāḍiyaṁ paraṁ āḍhāyamāṇē, tti bēmi.</p>
	    </div>
	    <div type="section" n="219">
	      <p>ghammamāyāṇaha pavēiyaṁ māhaṇēṇa matimayā samaṇuṇṇē samaṇuṇṇassa asanaṁ vā jāva kujjā vēyāvaḍiyaṁ paraṁ āḍhāyamāṇē — ttibēmi.</p>
	    </div>
	  </div><!-- uddēsa 2 !-->
	  <div type="uddēsa" n="3">
	    <div type="section" n="220">
	      <p>majjhimēṇaṁ vayasā vi ēgē sambujjhamāṇā samuṭṭhitā, soccā mēhāvī paṇḍiyāṇaṁ nisāmiyā samiyāē ghammē āriēhiṁ pavēditē, tē anavakaṅkhamāṇā anativāēmāṇā apariggahamāṇā nō pariggahāvantī savvāvantī ca ṇaṁ lōgaṁsi nihāya daṇḍaṁ pāṇēhiṁ pāvaṁ kammaṁ akuvvamāṇē ēsa mahaṁ aganthē viyāhiē ōē jutimassa khēyaṇṇē uvavāyaṁ cavaṇaṁ ca naccā.</p>
	    </div>
	    <div type="section" n="221">
	      <p>āhārōvacayā dēhā parisaha-pabhaṅgurā pāsahēgē savvindiēhiṁ parigilāyamāṇēhiṁ.</p>
	    </div>
	    <div type="section" n="222">
	      <p>ōē dayaṁ dayaï, jē sannihāṇa-satthassa khēyaṇṇē, sē bhikkhū kālaṇṇē balaṇṇē māyaṇṇē khaṇaṇṇē viṇayaṇṇē samayaṇṇē pariggahaṁ amamāyamāṇē kālēṇuṭṭhāī apaḍiṇṇē duhaō chettā niyāi.</p>
	    </div>
	    <div type="section" n="223">
	      <p>taṁ bhikkhuṁ sīyaphāsa-parivēvamāṇagāyaṁ uvasaṅkamittuṁ gāhāvaī būyā — āusantō samaṇā! nō khalu tē gāmadhammā ubbāhanti? āusantō gāhāvaī! nō khalu mama gāmadhammā ubbāhanti, sīyaphāsaṁ ca nō khalu ahaṁ sañcāēmi ahiyāsittaē nō khalu mē kappati aganikāyaṁ ujjālettaē vā pajjālettaē vā kāyaṁ āyāvettaē vā payāvettaē vā annēsiṁ vā vayaṇāō, siyā sa ēvaṁ vadantassa parō aganikāyaṁ ujjālettā pajjālettā kāyaṁ āyāvejja vā payāvejja vā taṁ ca bhikkhū paḍilēhāē āgamettā āṇavejjā anāsēvaṇāē — ttibēmi.</p>
	    </div>
	  </div><!-- uddēsa 3 !-->
	  <div type="uddēsa" n="4">
	    <div type="section" n="224">
	      <p>jē bhikkhū tihiṁ vatthēhiṁ parivusitē pāyacaütthēhiṁ tassa ṇaṁ nō ēvaṁ bhavati — caütthaṁ vatthaṁ jāissāmi, sē ahēsaṇijjāiṁ vatthāiṁ jāejjā ahāpariggahiyāiṁ vatthāiṁ dhārejjā nō dhōejjā nō raejjā nō ghōya-rattāiṁ vatthāiṁ dhārejjā apaliuñcamāṇē gāmantarēsu ōmacēliē ēyaṁ khu vatthadhārissa sāmaggiyaṁ.</p>
	    </div>
	    <div type="section" n="225">
	      <p>aha puṇa ēvaṁ jāṇejjā uvāikkantē khalu hēmantē gimhē paḍivannē ahāparijuṇṇāiṁ vatthāiṁ pariṭṭhavejjā aduvā santaruttarē aduvā ēgasāḍē aduvā acēlē.</p>
	    </div>
	    <div type="section" n="226">
	      <p>lāghaviyaṁ āgamamāṇē tavē sē abhisamannāgaē bhavati.</p>
	    </div>
	    <div type="section" n="227">
	      <p>jamēyaṁ bhagavayā pavēditaṁ tamēva abhisameccā savvatō savvattāē samattamēva samabhijāṇijjā.</p>
	    </div>
	    <div type="section" n="228">
	      <p>jassa ṇaṁ bhikkhussa ēvaṁ bhavati puṭṭhō khalu ahamaṁsi nālamahamaṁsi sīya-phāsaṁ ahiyāsittaē sē vasumaṁ savva-samannāgaya-paṇṇāṇēṇaṁ appāṇēṇaṁ kēi akaraṇāē āuṭṭē tavassiṇō hu taṁ sēyaṁ jamēgē vihamāiē, tatthāvi tassa kālapariyāē sē vi tattha viantikāraē, iccētaṁ vimōhāyataṇaṁ hiyaṁ suhaṁ khamaṁ nissēyasaṁ ānugāmiyaṁ — ttibēmi.</p>
	    </div>
	  </div><!-- uddēsa 4 !-->
	  <div type="uddēsa" n="5">
	    <div type="section" n="229">
	      <p>jē bhikkhū dōhiṁ vatthēhiṁ parivusitē pāyataïēhiṁ tassa ṇaṁ nō ēvaṁ bhavati taïyaṁ vatthaṁ jāissāmi, sē ahēsaṇijjāiṁ vatthāiṁ jāejjā jāva ēyaṁ khu tassa bhikkhussa sāmaggiyaṁ aha puṇa ēvaṁ jāṇejjā uvāikkantē khalu hēmantē gimhē paḍivannē, ahāparijuṇṇāiṁ vatthāiṁ pariṭṭhavejjā, ahāparijuṇṇāiṁ vatthāiṁ pariṭṭhavettā, aduvā santaruttarē, aduvā ōmacalē aduvā ēgasāḍē aduvā acēlē, lāghaviyaṁ āgamamāṇē tavē sē abhisamannāgaē bhavati, jamēyaṁ bhagavatā pavēditaṁ tamēva abhisameccā savvatō savvattāē samattamēva samabhijāṇiyā, jassa ṇaṁ bhikkhussa ēvaṁ bhavati — puṭṭhō abalō ahamaṁsi nālamahamaṁsi gihantarasaṅkamaṇaṁ bhikkhāyariya-gamaṇāē, sē ēvaṁ vadantassa parō abhihaḍaṁ asanaṁ vā pānaṁ vā khāimaṁ vā sāimaṁ vā āhaṭṭu dalaejjā sē puvvāmēva ālōejjā āusantō! gāhāvatī nō khalu mē kappaï abhihaḍē asanaṁ vā pānaṁ khāimaṁ  vā sāimaṁ vā bhottaē vā pāyaē vā annē vā ēyappagārē.</p>
	    </div>
	    <div type="section" n="230">
	      <p>jassa ṇaṁ bhikkhussa ayaṁ pagappē ahaṁ ca khalu paḍiṇṇattō apaḍiṇṇattēhiṁ gilāṇō agilāṇēhiṁ abhikaṅkha sāhammiēhiṁ kīramāṇaṁ vēyāvaḍiyaṁ sātijjissāmi ahaṁ vā vi khalu apaḍiṇṇattō paḍiṇṇattassa agilāṇō gilāṇassa abhikaṅkha sāhammiassa kujjā vēyāvaḍiyaṁ karaṇāē āhaṭṭu païṇṇaṁ āṇakkhessāmi āhaḍaṁ ca sātijjissāmi āhaṭṭu païṇṇaṁ āṇakkhessāmi āhaḍaṁ ca nō sātijjissāmi, āhaṭṭu païṇṇaṁ nō āṇakkhessāmi āhaḍaṁ ca sātijjissāmi, āhaṭṭu païṇṇaṁ nō āṇakkhessāmi āhaḍaṁ ca nō sātijjissāmi, ēvaṁ sē ahākiṭṭiyamēva dhammaṁ samahijāṇamāṇē santē viratē susamāhitalēsē tatthāvi tassa kālapariyāē, sē tattha viantikāraē, iccētaṁ vimōhāyataṇaṁ hiyaṁ suhaṁ khamaṁ nissēyasaṁ ānugāmiyaṁ — ttibēmi.</p>
	    </div>
	  </div><!-- uddēsa 5 !-->
	  <div type="uddēsa" n="6">
	    <div type="section" n="231">
	      <p>jē bhikkhū ēgēṇa vatthēṇa parivusitē pāyabiīēṇa tassa nō ēvaṁ bhavaï-biiyaṁ vatthaṁ jāissāmi, sē anēsaṇijjaṁ vatthaṁ jāejjā ahāpariggahiyaṁ vatthaṁ dhārejjā jāva hēmantē gimhē paḍivannē ahāparijuṇṇaṁ vatthaṁ pariṭṭhavejjā ahāparijuṇṇaṁ vatthaṁ pariṭṭhavettā — aduvā acēlē lādhaviyaṁ āgamamāṇē jāva samattamēva samabhijāṇiyā.</p>
	    </div>
	    <div type="section" n="232">
	      <p>jassa ṇaṁ bhikkhussa ēgē bhavaï — ēgō ahamaṁsi, na mē atthi kōi, na yāhamavi kassaï, ēvaṁ sē ēgāgiṇamēva appāṇaṁ samabhijāṇijjā, lādhaviyaṁ āgamamāṇē tavē sē abhisamannāgaē bhavaï jāva samabhijāṇiyā.</p>
	    </div>
	    <div type="section" n="233">
	      <p>sē bhikkhū vā bhikkhuṇī vā asanaṁ vā pānaṁ vā khāimaṁ vā sāimaṁ vā āhārēmāṇē nō vāmāō haṇuyāō dāhiṇaṁ haṇuyaṁ sañcārejjā āsāēmāṇē, dāhiṇāō vāmaṁ haṇuyāō vāmaṁ haṇuyaṁ nō sañcārejjā āsāēmāṇē, sē anāsāyamāṇē lādhaviyaṁ āgamamāṇē tavē sē abhisamannāgaē bhavaï, jamēyaṁ bhagavatā pavēiyaṁ tamēvaṁ abhisameccā savvatō savvattāē samattamēva samabhijāṇiyā.</p>
	    </div>
	    <div type="section" n="234">
	      <p>jassa ṇaṁ bhikkhussa ēvaṁ bhavati — sē gilāmi ca khalu ahaṁ imaṁsi samaē imaṁ sarīragaṁ anupuvvēṇa parivahittaē sē ānupuvvēṇaṁ āhāraṁ saṁvaṭṭejjā, ānupuvvēṇaṁ āhāraṁ saṁvaṭṭettā kasāē payaṇuē kiccā samāhiyaccē phalagāvayaṭṭhī uṭṭhāya bhikkhū abhinivvuḍaccē.</p>
	    </div>
	    <div type="section" n="235">
	      <p>anupavisittā gāmaṁ vā nagaraṁ vā khēḍaṁ vā kabbaḍaṁ vā maḍambaṁ vā paṭṭaṇaṁ vā dōṇamuhaṁ vā āgaraṁ vā āsamaṁ vā sannivēsaṁ vā nigamaṁ vā rāyahāṇiṁ vā taṇāiṁ jāejjā, taṇāiṁ jāettā sē tamāyāē ēgantamavakkamejjā ēgantamavakkamettā appaṇḍē appa-pāṇē appa-bīē appa-hariē appōsē appōdaē apputtiṅgapaṇaga-daga maṭṭiya-makkaḍāsantāṇaē paḍilēhiya-paḍilēhiya pamajjiya-pamajjiya taṇāiṁ santharejjā taṇāiṁ santharettā ettha vi samaē ittariyaṁ kujjā taṁ saccaṁ saccāvādī ōē tiṇṇē chinna-kahaṅkahē ātītaṭṭhē anātītē ciccāṇa bhēuraṁ kāyaṁ saṁvihūṇiya viruvaruvē parisahōvasaggē assiṁ vissambhaïttā bhēravamanuciṇṇē, tatthāvi tassa kālapariyāē jāva ānugāmiyaṁ — ttibēmi.</p>
	    </div>
	  </div><!-- uddēsa 6 !-->
	  <div type="uddēsa" n="7">
	    <div type="section" n="236">
	      <p>jē bhikkhū acēlē parivusitē tassa ṇaṁ bhikkhussa ēvaṁ bhavati — cāēmi ahaṁ taṇaphāsaṁ ahiyāsittaē sīyaphāsaṁ ahiyāsittaē tēuphāsaṁ ahiyāsittaē daṁsa-masagaphāsaṁ ahiyāsittaē ēgatarē annatarē viruvaruvē phāsē ahiyāsittaē hiripaḍicchādaṇaṁ ca'haṁ nō sañcāēmi ahiyāsittaē ēvaṁ sē kappati kaḍibandhaṇaṁ ghārittaē.</p>
	    </div>
	    <div type="section" n="237">
	      <p>aduvā tattha parakkamantaṁ bhujjō acēlaṁ taṇaphāsā phusanti sīyaphāsā phusanti tēuphāsā phusanti daṁsa-masagaphāsā phusanti ēgayarē annayarē viruvaruvē phāsē ahiyāsēti acēlē lādhaviyaṁ āgamamāṇē tavē sē abhisamannāgaē jāva samattamēva samabhijāṇiyā.</p>
	    </div>
	    <div type="section" n="238">
	      <p>jassa ṇaṁ bhikkhussa ēvaṁ bhavati — ahaṁ ca khalu annēsiṁ bhikkhūṇaṁ asanaṁ vā pānaṁ vā khāimaṁ vā sāimaṁ vā āhaṭṭu dalaïssāmi āhaḍaṁ ca nō sātijjissāmi, jassa ṇaṁ bhikkhussa ēvaṁ bhavati — ahaṁ ca khalu annēsiṁ bhikkhuṇaṁ asanaṁ vā pānaṁ vā khāimaṁ vā sāimaṁ vā āhaṭṭu dalaïssāmi āhaḍaṁ ca nō sātijjissāmi, jassa ṇaṁ bhikkhussa ēvaṁ bhavati-ahaṁ ca khalu annēsiṁ bhikkhūṇaṁ asanaṁ vā pānaṁ vā khāimaṁ vā sāimaṁ vā āhaṭṭu nō dalaïssāmi āhaḍaṁ ca sātijjāssāmi.</p>
	      <p>jassa ṇaṁ bhikkhussa ēvaṁ bhavati — ahaṁ khalu annēsiṁ bhikkhūṇaṁ asanaṁ vā pānaṁ vā khāimaṁ vā sāimaṁ vā āhaṭṭu nō dalaïssāmi āhaḍaṁ ca nō sātijjissāmi, ahaṁ ca khalu tēṇa ahāirittēṇaṁ ahēsaṇijjēṇaṁ ahāpariggahiēṇaṁ asaṇēṇa vā pāṇēṇa vā khāimēṇa vā sāimēṇa vā abhikaṅkha sāhammiyassa kujjā vēyāvaḍiyaṁ karaṇāē, ahaṁ vāvi tēna ahātirittēṇaṁ ahēsaṇijjēṇa ahāpariggahiēṇa asaṇēṇa vā pāṇēṇa vā khāimēṇa vā sāimēṇa vā abhikaṅkha sāhammiēhiṁ kīramāṇaṁ vēyāvaḍiyaṁ sātijjissāmi lādhaviyaṁ āgamamāṇē jāva samattamēva samabhijāṇiyā.</p>
	    </div>
	    <div type="section" n="239">
	      <p>jassa ṇaṁ bhikkhussa ēvaṁ bhavati — sē gilāmi ca khalu ahaṁ imaṁmi samaē imaṁ sarīragaṁ anupuvvēṇa parivahittaē sē ānupuvvēṇaṁ āhāraṁ saṁvaṭṭejjā ānupuvvēṇaṁ āhāraṁ saṁvaṭṭettā kasāē payaṇuē kiccā samāhiaccē phalagāvayaṭṭhī uṭṭhāya bhikkhū abhinivvuḍaccē anupavisittā gāmaṁ vā jāva rāyahāṇiṁ vā taṇāiṁ jāejjā jāva santharettā ettha vi samaē kāyaṁ ca jōgaṁ ca iriyaṁ ca paccakkhāejjā taṁ saccaṁ saccāvādī ōē tinnē chinna-kahaṅkahē ātītaṭṭhē anātītē ciccāṇa bhēuraṁ kāyaṁ saṁvihūṇiya viruvaruvē parisahōvasaggē assiṁ vissaṁ bhaïttā bhēravamanuciṇṇē tatthavi tassa kālapariyāē, sē tattha viantikāraē, iccētaṁ vimōhāyataṇaṁ hiyaṁ suhaṁ khamaṁ nissēyasaṁ ānugāgāmiyaṁ, — ttibēmi.</p>
	    </div>
	  </div><!-- uddēsa 7 !-->
	  <div type="uddēsa" n="8">
	    <div type="section" n="240">
	      <lg n="240">
		<l>ānupuvvī-vimōhāiṁ, jāiṁ ghīrā samāsajja</l>
		<l>vasumantō maïmantō, savvaṁ naccā anēlisaṁ</l>
	      </lg>
	    </div>
	    <div type="section" n="241">
	      <lg n="241">
		<l>duvihaṁ pi vidittāṇaṁ, buddhā dhammassa pāragā</l>
		<l>anupuvvīē saṅkhāē, ārambhāō tiuṭṭati</l>
	      </lg>
	    </div>
	    <div type="section" n="242">
	      <lg n="242">
		<l>kasāē payaṇuē kiccā, appāhārō titikkhaē</l>
		<l>aha bhikkhū gilāejjā, āhārassēva antiyaṁ</l>
	      </lg>
	    </div>
	    <div type="section" n="243">
	      <lg n="243">
		<l>jīviyaṁ nābhikaṅkhejjā, maraṇaṁ nōvi patthaē</l>
		<l>duhutō vi na sajjejjā, jīvitē maraṇē tahā</l>
	      </lg>
	    </div>
	    <div type="section" n="244">
	      <lg n="244">
		<l>majjhatthō nijjarāpēhī, samāhimanupālaē</l>
		<l>antō bahiṁ viusijja, ajjhatthaṁ suddhamēsaē</l>
	      </lg>
	    </div>
	    <div type="section" n="245">
	      <lg n="245">
		<l>jaṁ kiñcuvakkamaṁ jāṇē, āukkhēmassa appaṇō</l>
		<l>tassēva antaraddhāē, khippaṁ sikkhejja paṇḍiē</l>
	      </lg>
	    </div>
	    <div type="section" n="246">
	      <lg n="246">
		<l>gāmē vā aduvā raṇṇō, thaṇḍilaṁ paḍilēhiyā</l>
		<l>appapāṇaṁ tu vinnāya, taṇāiṁ santharē muni</l>
	      </lg>
	    </div>
	    <div type="section" n="247">
	      <lg n="247">
		<l>aṇāhārō tuaṭṭejjā, puṭṭhō tatthahiyāsaē</l>
		<l>nātivēlaṁ uvacarē, māṇussēhiṁ vi puṭṭhuō</l>
	      </lg>
	    </div>
	    <div type="section" n="248">
	      <lg n="248">
		<l>saṁsappagā ya jē pāṇā, jē ya uḍḍhamahēcarā</l>
		<l>bhuñjanti maṁsa-sōṇiyaṁ, na chaṇē na pamajjaē</l>
	      </lg>
	    </div>
	    <div type="section" n="249">
	      <lg n="249">
		<l>pāṇā dēhaṁ vihiṁsanti, ṭhāṇāō na viubbhamē</l>
		<l>āsavēhiṁ vivittēhiṁ, tippamāṇō'hiyāsaē</l>
	      </lg>
	    </div>
	    <div type="section" n="250">
	      <lg n="250">
		<l>ganthēhiṁ vivittēhiṁ, āu-kālassa pāraē</l>
		<l>paggahiyataragaṁ cēyaṁ, daviyassa viyāṇatō</l>
	      </lg>
	    </div>
	    <div type="section" n="251">
	      <lg n="251">
		<l>ayaṁ sē avarē dhammē, nāyaputtēṇa sāhiē</l>
		<l>āyavajjaṁ paḍīyāraṁ, vijahijjā tihā tihā</l>
	      </lg>
	    </div>
	    <div type="section" n="252">
	      <lg n="252">
		<l>hariēsu na nivajjejjā, thaṇḍilaṁ muṇiā saē</l>
		<l>viusijja aṇāhārō, puṭṭhō tattha'hiyāsaē</l>
	      </lg>
	    </div>
	    <div type="section" n="253">
	      <lg n="253">
		<l>indiēhiṁ gilāyantē, samiyaṁ āharē munī</l>
		<l>tahāvi sē agarihē, acalē jē samāhiē</l>
	      </lg>
	    </div>
	    <div type="section" n="254">
	      <lg n="254">
		<l>abhikkamē paḍikkamē, saṅkucaē pasāraē</l>
		<l>kāya-sāhāraṇaṭṭhāē, ettha vā'vi acēyaṇē</l>
	      </lg>
	    </div>
	    <div type="section" n="255">
	      <lg n="255">
		<l>parakkamē parikilantē, aduvā ciṭṭhē ahāyatē</l>
		<l>ṭhāṇēṇa parikilantē, nisiejjā ya antasō</l>
	      </lg>
	    </div>
	    <div type="section" n="256">
	      <lg n="256">
		<l>āsīṇē'nēlisaṁ maraṇaṁ, indiyāṇi samīraē</l>
		<l>kōlāvāsaṁ samāsajja, vitahaṁ pāurēsaē</l>
	      </lg>
	    </div>
	    <div type="section" n="257">
	      <lg n="257">
		<l>jaō vajjaṁ samuppajjē, na tattha avalambaē</l>
		<l>tatō ukkasē appāṇaṁ, savvē phāsē tattha'hiyāsaē</l>
	      </lg>
	    </div>
	    <div type="section" n="258">
	      <lg n="258">
		<l>ayaṁ cāyatatarē siyā, jō ēvaṁ anupālaē</l>
		<l>savvagāyanirōdhē'vi, ṭhāṇātō na viubbhamē</l>
	      </lg>
	    </div>
	    <div type="section" n="259">
	      <lg n="259">
		<l>ayaṁ sē uttamē dhammē, puvvaṭṭhāṇassa paggahē</l>
		<l>aciraṁ paḍilēhittā viharē ciṭṭha māhaṇē</l>
	      </lg>
	    </div>
	    <div type="section" n="260">
	      <lg n="260">
		<l>acittaṁ tu samāsajja, ṭhāvaē tattha appagaṁ</l>
		<l>vōsirē savvasō kāyaṁ, na mē dēhē parīsahā</l>
	      </lg>
	    </div>
	    <div type="section" n="261">
	      <lg n="261">
		<l>jāvajjīvaṁ parīsahā, uvasaggā ya saṅkhayā</l>
		<l>saṁvuḍē dēhabhēyāē, iti paṇṇēhiyāsaē</l>
	      </lg>
	    </div>
	    <div type="section" n="262">
	      <lg n="262">
		<l>bhēurēsu na rajjejjā, kāmēsu bahutarēsu vi</l>
		<l>icchā-lōbhaṁ na sēvejjā, dhuvavannaṁ sapēhiyā</l>
	      </lg>
	    </div>
	    <div type="section" n="263">
	      <lg n="263">
		<l>sāsaēhiṁ nimantejjā, divvaṁ māyaṁ na saddahē</l>
		<l>taṁ paḍibujjha māhaṇē, savvaṁ nūmaṁ vidhūṇiyā</l>
	      </lg>
	    </div>
	    <div type="section" n="264">
	      <lg n="264">
		<l>savvaṭṭhēhiṁ amucchiē, āukālassa pāraē</l>
		<l>titikkhaṁ paramaṁ naccā vimōhannataraṁ hitaṁ</l>
	      </lg>
	      <p>tti bēmi.</p>
	    </div>
	  </div><!-- uddēsa 8 !-->
	</div><!-- ajjhayaṇa 8 !-->
	<div type="ajjhayaṇa" n="9">
	  <head>navamaṁ ajjhayaṇaṁ – uvahāṇasuyaṁ</head>
	  <div type="uddēsa" n="1">
	    <div type="section" n="265">
	      <lg n="265">
		<l>ahāsuyaṁ vadissāmi, jahā sē samaṇē bhagavaṁ uṭṭhāē</l>
		<l>saṅkhāē taṁsi hēmantē, ahuṇā pavvaïē rīyatthā</l>
	      </lg>
	    </div>
	    <div type="section" n="266">
	      <lg n="266">
		<l>nō cēvimēṇa vatthēṇa, pihissāmi taṁsi hēmantē</l>
		<l>sē pāraē āvakahāē, ēyaṁ khu anudhammiyaṁ tassa</l>
	      </lg>
	    </div>
	    <div type="section" n="267">
	      <lg n="267">
		<l>cattāri sāhiē māsē, bahavē pāṇa-jāiyā āgamma</l>
		<l>abhirujjha kāyaṁ vihariṁsu, ārusiyāṇaṁ tattha hiṁsisu</l>
	      </lg>
	    </div>
	    <div type="section" n="268">
	      <lg n="268">
		<l>saṁvaccharaṁ sāhiyaṁ māsaṁ, jaṁ na rikkāsi vatthagaṁ bhagavaṁ</l>
		<l>acēlaē tatō cāī taṁ vōsajja vatthamanagārē</l>
	      </lg>
	    </div>
	    <div type="section" n="269">
	      <lg n="269">
		<l>adu pōrisaṁ tiriyaṁ bhittiṁ, cakkhumāsajja antasō jhāyaï</l>
		<l>aha cakkhu-bhīyā saṁhiyā, taṁ hantā hantā bahavē kandiṁsu</l>
	      </lg>
	    </div>
	    <div type="section" n="270">
	      <lg n="270">
		<l>sayaṇēhiṁ vitimissēhiṁ, itthīō tattha sē pariṇṇāya</l>
		<l>sāgāriyaṁ na sēvēi, sē sayaṁ pavēsiyā jhāti</l>
	      </lg>
	    </div>
	    <div type="section" n="271">
	      <lg n="271">
		<l>jē kē imē agāratthā, mīsībhāvaṁ pahāya sē jhāti</l>
		<l>puṭṭhō vi nābhibhāsiṁsu, gacchati nāivattaï añjū</l>
	      </lg>
	    </div>
	    <div type="section" n="272">
	      <lg n="272">
		<l>nō sukaramētamēgēsiṁ, nābhibhāsē ya abhivāyamāṇē</l>
		<l>hayapuvvō tattha daṇḍēhi, lūsiyapuvvē appapuṇṇēhiṁ</l>
	      </lg>
	    </div>
	    <div type="section" n="273">
	      <lg n="273">
		<l>pharusāiṁ duttitikkhāiṁ, atiacca munī parakkamamāṇē</l>
		<l>ādhāya-naṭṭa-gītāiṁ, daṇḍajuddhāiṁ muṭṭhijuddhāiṁ</l>
	      </lg>
	    </div>
	    <div type="section" n="274">
	      <lg n="274">
		<l>gaḍhiē mihō-kahāsu samayaṁmi, nāyasuē visōgē adakkhū</l>
		<l>ētāiṁ sē urālāiṁ gacchaï, nāyaputtē asaraṇayāē</l>
	      </lg>
	    </div>
	    <div type="section" n="275">
	      <lg n="275">
		<l>avi sāhiē duvē vāsē, sītōdaṁ abhoccā nikkhantē</l>
		<l>ēgattagaē pihiyaccē sē, ahiṇṇāyadaṁsaṇē santē</l>
	      </lg>
	    </div>
	    <div type="section" n="276">
	      <lg n="276">
		<l>puḍhaviṁ ca āukāyaṁ, tēukāyaṁ ca vāukāyaṁ ca</l>
		<l>paṇagāiṁ bīya-hariyāiṁ, tasakāyaṁ ca savvasō naccā</l>
	      </lg>
	    </div>
	    <div type="section" n="277">
	      <lg n="277">
		<l>ēyāiṁ santi paḍilēhē, cittamantāiṁ sē abhinnāya</l>
		<l>parivajjiyā na viharitthā, iti saṅkhāē sē mahāvīrē</l>
	      </lg>
	    </div>
	    <div type="section" n="278">
	      <lg n="278">
		<l>adu thāvarā tasattāē, tasajīvā ya thāvarattāē</l>
		<l>adu savvajōṇiyā sattā, kammuṇā kappiyā puḍhō bālā</l>
	      </lg>
	    </div>
	    <div type="section" n="279">
	      <lg n="279">
		<l>bhagavaṁ ca ēvaṁ mannēsiṁ, sōvahiē hu luppatī bālē</l>
		<l>kammaṁ ca savvasō naccā taṁ, paḍiyāikkhē pāvagaṁ bhagavaṁ</l>
	      </lg>
	    </div>
	    <div type="section" n="280">
	      <lg n="280">
		<l>duvihaṁ samicca mēhāvī, kiriyamakkhāya ’nēlisaṁ nāṇī</l>
		<l>āyāṇa-sōyamativāya-sōyaṁ, jōgaṁ ca savvasō naccā</l>
	      </lg>
	    </div>
	    <div type="section" n="281">
	      <lg n="281">
		<l>aïvattiyaṁ anāuṭṭē, sayamannēsiṁ akaraṇayāē</l>
		<l>jassitthiō pariṇṇāyā, savvakammāvahāō sē adakkhū</l>
	      </lg>
	    </div>
	    <div type="section" n="282">
	      <lg n="282">
		<l>ahākaḍaṁ na sē sēvē, savvasō kaṁmuṇā ya adakkhū</l>
		<l>jaṁ kiñci pāvagaṁ bhagavaṁ, taṁ akuvvaṁ viyaḍaṁ bhuñjitthā</l>
	      </lg>
	    </div>
	    <div type="section" n="283">
	      <lg n="283">
		<l>nō sēvaï ya paravatthaṁ, parapāē vi sē na bhuñjitthā</l>
		<l>parivajjiyāṇa ōmāṇaṁ, gacchati saṅkhaḍiṁ asaraṇāē</l>
	      </lg>
	    </div>
	    <div type="section" n="284">
	      <lg n="284">
		<l>māyaṇṇē asana-pānassa, nāṇugiddhē rasēsu apaḍiṇṇē</l>
		<l>acchimpi nō pamajjiyā, nōvi ya kaṇḍūyayē munī gāyaṁ</l>
	      </lg>
	    </div>
	    <div type="section" n="285">
	      <lg n="285">
		<l>appaṁ tiriyaṁ pēhāē, appaṁ piṭṭhaō upēhāē</l>
		<l>appaṁ buiē ’paḍibhāṇī, panthapēhī carē jayamāṇē</l>
	      </lg>
	    </div>
	    <div type="section" n="286">
	      <lg n="286">
		<l>sisiraṁsi addhapaḍivannē, taṁ vōsajja vatthamanagārē</l>
		<l>pasārittu bāhuṁ parakkamē, nō avalambiyāṇa kandhaṁsi</l>
	      </lg>
	    </div>
	    <div type="section" n="287">
	      <lg n="287">
		<l>ēsa vihī aṇukkantō, māhaṇēṇa maīmayā</l>
		<l>apaḍiṇṇēṇa vīrēṇa, kāsavēṇa mahēsiṇā — ttibēmi</l>
	      </lg>
	    </div>
	  </div><!-- uddēsa 1 !-->
	  <div type="uddēsa" n="2">
	    <div type="section" n="288">
	      <lg n="288">
		<l>cariyāsaṇāiṁ sejjāō, ēgatiyāō jāō buiyāō</l>
		<l>āikkha tāiṁ sayaṇāsaṇāiṁ, jāiṁ sēvitthā sē mahāvīrō</l>
	      </lg>
	    </div>
	    <div type="section" n="289">
	      <lg n="289">
		<l>āvēsaṇa-sabhā-pavāsu, paṇiyasālāsu ēgadā vāsō</l>
		<l>aduvā paliyaṭṭhāṇēsu, palālapuñjēsu ēgadā vāsō</l>
	      </lg>
	    </div>
	    <div type="section" n="290">
	      <lg n="290">
		<l>āgantārē ārāmāgārē, taha ya nagarē vi ēgadā vāsō</l>
		<l>susāṇē sunnagārē vā, rukkhamūlē va ēgadā vāsō</l>
	      </lg>
	    </div>
	    <div type="section" n="291">
	      <lg n="291">
		<l>ētēhiṁ munī sayaṇēhiṁ, samaṇō āsī patērasa vāsē</l>
		<l>rāiṁ divaṁ pi jayamāṇē, appamattē samāhiē jhāti</l>
	      </lg>
	    </div>
	    <div type="section" n="292">
	      <lg n="292">
		<l>niddaṁ pi nō pagāmāē, sēvaï bhagavaṁ uṭṭhāē</l>
		<l>jaggāvatī ya appāṇaṁ, īsiṁ sāī ya apaḍinnē</l>
	      </lg>
	    </div>
	    <div type="section" n="293">
	      <lg n="293">
		<l>sambujjhamāṇē punaravi, āsiṁsu bhagavaṁ uṭṭhāē</l>
		<l>nikkhamma ēgayā rāō, bahiṁ caṅkamiyā muhuttāgaṁ</l>
	      </lg>
	    </div>
	    <div type="section" n="294">
	      <lg n="294">
		<l>sayaṇēhiṁ tatthuvasaggā, bhīmā āsī anēgaruvā ya</l>
		<l>saṁsappagāya jē pāṇā, aduvā jē pakkhiṇō uvacaranti</l>
	      </lg>
	    </div>
	    <div type="section" n="295">
	      <lg n="295">
		<l>adu kucarā uvacaranti, gāmarakkhā ya sattihatthā ya</l>
		<l>adu gāmiyā uvasaggā, itthī ēgatiyā purisā ya</l>
	      </lg>
	    </div>
	    <div type="section" n="296">
	      <lg n="296">
		<l>ihalōiyāiṁ paralōiyāiṁ, bhīmāiṁ anēgaruvāiṁ</l>
		<l>avi subbhi-dubbhi-gandhāiṁ, saddāiṁ anēgaruvāiṁ</l>
	      </lg>
	    </div>
	    <div type="section" n="297">
	      <lg n="297">
		<l>ahiyāsaē sayā samiē, phāsāiṁ viruvaruvāiṁ</l>
		<l>araïṁ raïṁ abhibhūya, rīyaī māhaṇē abahuvāī</l>
	      </lg>
	    </div>
	    <div type="section" n="298">
	      <lg n="298">
		<l>sa jaṇēhiṁ tattha pucchiṁsu, ēgacarā vi ēgadā rāō</l>
		<l>avvāhiē kasāitthā pēhamāṇē, samāhiṁ apaḍiṇṇē</l>
	      </lg>
	    </div>
	    <div type="section" n="299">
	      <lg n="299">
		<l>ayamantaraṁsi kō ettha? ahamaṁsitti bhikkhu āhaṭṭu</l>
		<l>ayamuttamē sē dhammē, tusiṇīē sa kasāiē jhāti</l>
	      </lg>
	    </div>
	    <div type="section" n="300">
	      <lg n="300">
		<l>jaṁsi ’ppēgē pavēyanti, sisirē māruē pavāyantē</l>
		<l>taṁsi ’ppēgē anagārā himavāē nivāyamēsanti</l>
	      </lg>
	    </div>
	    <div type="section" n="301">
	      <lg n="301">
		<l>saṅghāḍiō pavisissāmō, ēhā ya samādahamāṇā</l>
		<l>pihiyā va sakkhāmō atidukkhaṁ himaga-samphāsā</l>
	      </lg>
	    </div>
	    <div type="section" n="302">
	      <lg n="302">
		<l>taṁsi bhagavaṁ apaḍiṇṇē, ahē viyaḍē ahiyāsaē daviē</l>
		<l>nikkhamma ēgadā rāō, cāēi bhagavaṁ samiyāē</l>
	      </lg>
	    </div>
	    <div type="section" n="303">
	      <lg n="303">
		<l>ēsa vihī aṇukkantō, māhaṇēṇa maīmayā</l>
		<l>apaḍiṇṇēṇa vīrēṇa, kāsavēṇa mahēsiṇā — ttibēmi</l>
	      </lg>
	    </div>
	  </div><!-- uddēsa 2 !-->
	  <div type="uddēsa" n="3">
	    <div type="section" n="304">
	      <lg n="304">
		<l>taṇaphāsē sīyaphāsē ya, tēuphāsē ya daṁsa-masagē ya</l>
		<l>ahiyāsaē sayā samiē, phāsāiṁ viruvaruvāiṁ</l>
	      </lg>
	    </div>
	    <div type="section" n="305">
	      <lg n="305">
		<l>aha duccara-lāḍhamacārī, vajjabhūmiṁ ca subbhabhūmiṁ ca</l>
		<l>pantaṁ sejjaṁ sēviṁsu, āsaṇagāṇi cēva pantāiṁ</l>
	      </lg>
	    </div>
	    <div type="section" n="306">
	      <lg n="306">
		<l>lāḍhēhiṁ tassuvasaggā, bahavē jāṇavayā lūsiṁsu</l>
		<l>aha lūhadēsiē bhattē, kukkurā tattha hiṁsiṁsu nivatiṁsu</l>
	      </lg>
	    </div>
	    <div type="section" n="307">
	      <lg n="307">
		<l>appē janē nivārēi, lūsaṇaē suṇaē dasamāṇē</l>
		<l>chuchukāranti āhaṁsu samaṇaṁ, kukkurā ḍasantutti</l>
	      </lg>
	    </div>
	    <div type="section" n="308">
	      <lg n="308">
		<l>ēlikkhaē janā bhujjō, bahavē vajjabhūmi pharusāsī</l>
		<l>laṭṭhiṁ gahāya nālīyaṁ, samaṇā tattha ēva vihariṁsu</l>
	      </lg>
	    </div>
	    <div type="section" n="309">
	      <lg n="309">
		<l>ēvaṁ pi tattha viharantā, puṭṭhapuvvā ahēsi suṇaēhiṁ</l>
		<l>saṁluñcamāṇā suṇaēhiṁ, duccarāṇi tattha lāḍhēhiṁ</l>
	      </lg>
	    </div>
	    <div type="section" n="310">
	      <lg n="310">
		<l>nidhāya daṇḍa pāṇēhiṁ, taṁ kāyaṁ vōsajjamanagārē</l>
		<l>aha gāmakaṇṭaē bhagavaṁ, tē ahiyāsaē abhisameccā</l>
	      </lg>
	    </div>
	    <div type="section" n="311">
	      <lg n="311">
		<l>nāgō saṅgāmasīsē vā, pāraē tattha sē mahāvīrē</l>
		<l>ēvaṁ pi tattha lāḍhēhiṁ, aladdhapuvvō vi ēgayā gāmō</l>
	      </lg>
	    </div>
	    <div type="section" n="312">
	      <lg n="312">
		<l>uvasaṅkamantamapaḍiṇṇaṁ, gāmantiyaṁ pi appattaṁ</l>
		<l>paḍinikkhamittu lūsiṁsu ettō paraṁ palēhitti</l>
	      </lg>
	    </div>
	    <div type="section" n="313">
	      <lg n="313">
		<l>hayapuvvō tattha daṇḍēṇa, aduvā muṭṭhiṇā adu kuntaphalēṇa</l>
		<l>adu lēluṇā kavālēṇaṁ, hantā hantā bahavē kandiṁsu</l>
	      </lg>
	    </div>
	    <div type="section" n="314">
	      <lg n="314">
		<l>maṁsāṇi chinnapuvvāiṁ, uṭṭhambhiyā ēgayā kāyaṁ</l>
		<l>parīsahāiṁ luñcisu, ahavā paṁsuṇā uvakiriṁsu</l>
	      </lg>
	    </div>
	    <div type="section" n="315">
	      <lg n="315">
		<l>uccālaïya nihaṇiṁsu, aduvā āsaṇāō khalaïṁsu</l>
		<l>vōsaṭṭhakāē paṇayā''sī, dukkhasahē bhagavaṁ apaḍiṇṇē</l>
	      </lg>
	    </div>
	    <div type="section" n="316">
	      <lg n="316">
		<l>sūrō saṅgāmasīsē vā, saṁvuḍē tattha sē mahāvīrē</l>
		<l>paḍisēvamāṇē pharusāiṁ, acalē bhagavaṁ rīitthā</l>
	      </lg>
	    </div>
	    <div type="section" n="317">
	      <lg n="317">
		<l>ēsa vihī aṇukkantō, māhaṇēṇa maīmayā</l>
		<l>apaḍiṇṇēṇa vīrēṇa, kāsavēṇa mahēsiṇā, tti bēmi</l>
	      </lg>
	    </div>
	  </div><!-- uddēsa 3 !-->
	  <div type="uddēsa" n="4">
	    <div type="section" n="318">
	      <lg n="318">
		<l>ōmōdariyaṁ cāēti apuṭṭhē vi bhagavaṁ rōgēhiṁ</l>
		<l>puṭṭhē vā sē apuṭṭhē vā nō sē sātijjati tēicchaṁ</l>
	      </lg>
	    </div>
	    <div type="section" n="319">
	      <lg n="319">
		<l>saṁsōhaṇaṁ ca vamanaṁ ca, gāyabbhaṅgaṇaṁ ca siṇāṇaṁ ca</l>
		<l>sambāhaṇaṁ ca na sē kappē, dantapakkhālaṇaṁ ca pariṇṇāē</l>
	      </lg>
	    </div>
	    <div type="section" n="320">
	      <lg n="320">
		<l>viraē gāmadhammēhiṁ, rīyati māhaṇē abahuvāī</l>
		<l>sisiraṁmi ēgadā bhagavaṁ, chāyāē jhāi āsī ya</l>
	      </lg>
	    </div>
	    <div type="section" n="321">
	      <lg n="321">
		<l>āyāvaï ya gimhāṇaṁ acchaï ukkuḍuē abhitāvē</l>
		<l>adu jāva ittha lūhēṇaṁ, ōyaṇa-manthu-kummāsēṇaṁ</l>
	      </lg>
	    </div>
	    <div type="section" n="322">
	      <lg n="322">
		<l>ēyāṇi tinni paḍisēvē, aṭṭha māsē ya jāvaē bhagavaṁ</l>
		<l>apiittha ēgayā bhagavaṁ, addhamāsaṁ aduvā māsaṁ pi</l>
	      </lg>
	    </div>
	    <div type="section" n="323">
	      <lg n="323">
		<l>avi sāhiē duvē māsē, chappi māsē aduvā apibittā</l>
		<l>rāyōvarāyaṁ apaḍiṇṇē, annagilāyamēgayā bhuñjē</l>
	      </lg>
	    </div>
	    <div type="section" n="324">
	      <lg n="324">
		<l>chaṭṭhēṇa ēgayā bhuñjē, aduvā aṭṭhamēṇa dasamēṇaṁ</l>
		<l>duvālasamēṇa ēgayā bhuñjē, pēhamāṇē samāhiṁ apaḍiṇṇē</l>
	      </lg>
	    </div>
	    <div type="section" n="325">
	      <lg n="325">
		<l>naccā ṇaṁ sē mahāvīrē nō vi ya pāvagaṁ sayamakāsī</l>
		<l>annēhiṁ vā na kāritthā, kīrantaṁ pi nāṇujāṇitthā</l>
	      </lg>
	    </div>
	    <div type="section" n="326">
	      <lg n="326">
		<l>gāmaṁ pavisē nayaraṁ vā, ghāsamēsē kaḍaṁ paraṭṭhāē</l>
		<l>suvisuddhamēsiyā bhagavaṁ, āyata-jōgayāē sēvitthā</l>
	      </lg>
	    </div>
	    <div type="section" n="327">
	      <lg n="327">
		<l>adu vāyasā digiñchattā jē annē rasēsiṇō sattā</l>
		<l>ghāsēsaṇāē ciṭṭhantē sayayaṁ, nivatitē ya pēhāē</l>
	      </lg>
	    </div>
	    <div type="section" n="328">
	      <lg n="328">
		<l>adu māhaṇaṁ va samaṇaṁ vā gāmapiṇḍōlagaṁ ca atihiṁ vā</l>
		<l>sōvāgamūsiyāraṁ vā kukkuraṁ, vā vi vihaṁ ṭhiyaṁ puratō</l>
	      </lg>
	    </div>
	    <div type="section" n="329">
	      <lg n="329">
		<l>vitticchēdaṁ vajjantō, tēsappattiyaṁ pariharantō</l>
		<l>mandaṁ parakkamē bhagavaṁ, ahiṁsamāṇō ghāsamēsitthā</l>
	      </lg>
	    </div>
	    <div type="section" n="330">
	      <lg n="330">
		<l>avi sūiyaṁ vā sukkaṁ vā, sīyapiṇḍaṁ purāṇakummāsaṁ</l>
		<l>adu bukkasaṁ pulāgaṁ vā, laddhē piṇḍē aladdhaē daviē</l>
	      </lg>
	    </div>
	    <div type="section" n="331">
	      <lg n="331">
		<l>avi jhāti sē mahāvīrē, āsaṇatthē akkukuē jhāṇaṁ</l>
		<l>uḍḍhaṁ ahē tiriyaṁ ca, pēhamāṇē samāhimapaḍiṇṇē</l>
	      </lg>
	    </div>
	    <div type="section" n="332">
	      <lg n="332">
		<l>akasāī vigayagēhī ya saddaruvēsu ’mucchiē jhāti</l>
		<l>chaümatthē vi parakkamamāṇē nō, pamāyaṁ saïṁ pi kuvvitthā</l>
	      </lg>
	    </div>
	    <div type="section" n="333">
	      <lg n="333">
		<l>sayamēva abhisamāgamma, āyatajōgamāyasōhīē</l>
		<l>abhinivvuḍē amāillē āvakahaṁ bhagavaṁ samiāsī</l>
	      </lg>
	    </div>
	    <div type="section" n="334">
	      <lg n="334">
		<l>ēsa vihī aṇukkantō, māhaṇēṇaṁ maīmayā</l>
		<l>apaḍiṇṇēṇa vīrēṇa, kāsavēṇa mahēsiṇā, ttibēmī</l>
	      </lg>
	    </div>
	  </div><!-- uddēsa 4 !-->
	</div><!-- ajjhayaṇa 9 !-->
      </div><!-- suyakkhandha 1 !-->
      <div type="suyakkhandha" n="2">
	<head>namō namō nimmaladaṁsaṇassa</head>
	<div type="cūlā" n="1">
	  <div type="ajjhayaṇa" n="1">
	    <head>paḍhamaṁ ajjhayaṇaṁ – piṇḍēsaṇā</head>
	    <div type="uddēsa" n="1">
	      <div type="section" n="335">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē anupaviṭṭhē samāṇē sejjaṁ puṇa jāṇejjā asanaṁ vā pānaṁ vā khāimaṁ vā sāimaṁ vā pāṇēhiṁ vā paṇaēhiṁ vā bīēhiṁ vā hariēhiṁ vā saṁsattaṁ ummissaṁ sīōdaēṇa vā ōsittaṁ rayasā vā parighāsiyaṁ tahappagāraṁ asanaṁ vā pānaṁ vā khāimaṁ vā sāimaṁ vā — parahatthaṁsi vā parapāyaṁsi vā — aphāsuyaṁ anēsaṇijjaṁ ti mannamāṇē lābhē vi santē nō paḍiggāhejjā.</p>
		<p>sē ya āhacca paḍiggāhiē siyā sē taṁ āyāya ēgantamavakkamejjā ēgantamavakkamettā — ahē ārāmaṁsi vā ahē uvassayaṁsi vā appaṇḍē appapāṇē appa-bīē appa-hariē appōsē appudaē apputtiṅga-paṇaga-daga-maṭṭiya-makkaḍāsantāṇaē vigiñciya-vigiñciya ummissaṁ visōhiya-visōhiya taō sañjayāmēva bhuñjejja vā pīejja vā, jaṁ ca nō sañcāejjā bhuttaē vā pāyaē vā sē tamāyāya ēgantamavakkamejjā ēgantamavakkamettā — ahē jhāma-thaṇḍilaṁsi vā aṭṭhi-rāsiṁsi vā kiṭṭa-rāsiṁsi vā tusa-rāsiṁsi vā gōmaya-rāsiṁsi vā annayaraṁsi vā tahappagāraṁsi thaṇḍilaṁsi paḍilēhiya-paḍilēhiya pamajjiya-pamajjiya taō sañjayāmēva pariṭṭhavejjā.</p>
	      </div>
	      <div type="section" n="336">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē aṇupaviṭṭhē samāṇē sejjāō puṇa ōsahīō jāṇejjā-kasiṇāō sāsiāō avidalakaḍāō atiricchacchinnāō avvocchinnāō taruṇiyaṁ vā chivāḍiṁ anabhikkantābhajjiyaṁ pēhāē aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhu vā jāva paviṭṭhē samāṇē sē jāō puṇa ōsahīō jāṇijjā akasiṇāō asāsiyāō vidalakaḍāō tiricchacchinnāō vucchinnāō taruṇiyaṁ vā chivāḍiṁ abhikkantaṁ bhajjiyaṁ pēhāē phāsuyaṁ ēsaṇijjanti mannamāṇē lābhē santē paḍiggāhijjā.</p>
	      </div>
	      <div type="section" n="337">
		<p>sē bhikkhū vā bhikkhuṇī vā gāhāvaï jāva paviṭṭhē samāṇē sejjaṁ puṇa jāṇejjā — pihuyaṁ vā bahurajaṁ vā bhujjiyaṁ vā manthuṁ vā cāulaṁ vā cāula-palambaṁ vā saïṁ bhajjiyaṁ aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
	      </div>
	      <div type="section" n="338">
		<p>sē bhikkhū vā bhikkhuṇī vā gāhāvaï-kulaṁ jāva samāṇē sejjaṁ puṇa jāṇejjā pihuyaṁ vā jāva cāulaṁ vā cāula-palambaṁ vā asaïṁ bhajjiyaṁ dukkhuttō vā bhajjiyaṁ tikkhuttō vā bhajjiyaṁ phāsuyaṁ ēsaṇijjaṁ jāva paḍigāhejjā sē bhikkhū vā bhikkhuṇī vā gāhāvaï-kulaṁ [piṇḍavāya-paḍiyāē] pavisitukāmē nō annaütthiēṇa vā gāratthiēṇa vā parihāriō aparihāriēṇa vā saddhiṁ gāhāvaïkulaṁ piṇḍavāya-paḍiyāē pavisejja vā nikkhamejja vā.</p>
		<p>sē bhikkhū vā bhikkhuṇī vā bahiyā viyārabhūmiṁ vā vihārabhūmiṁ vā nikkhamamāṇē vā pavisamāṇē vā nō annaütthiēṇa vā gāratthiēṇa vā parihāriō aparihāriēṇa vā saddhiṁ bahiyā viyārabhūmiṁ vā vihāra-bhūmiṁ vā nikkhamejja vā pavisejja vā.</p>
		<p>sē bhikkhū vā bhikkhuṇī vā gāmāṇugāmaṁ duijjamāṇē nō anna-utthiēṇa vā gāratthiēṇa vā parihāriō aparihāriēṇa vā saddhiṁ gāmāṇugāmaṁ dūijjejjā.</p>
	      </div>
	      <div type="section" n="339">
		<p>sē bhikkhū vā bhikkhuṇī vā [gāhāvaï-kulaṁ piṇḍavāya-paḍiyāē anupaviṭṭhē] samāṇē nō annaütthiyassa vā gāratthiyassa vā parihāriō aparihāriassa vā asanaṁ vā pānaṁ vā khāimaṁ vā sāimaṁ vā dejjā vā anupadejjā vā.</p>
	      </div>
	      <div type="section" n="340">
		<p>sē bhikkhū vā bhikkhuṇī vā jāva samāṇē sejjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā assimpaḍiyāē ēgaṁ sāhammiyaṁ samuddissa pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ anisaṭṭhaṁ abhihaḍaṁ āhaṭṭu cēēi taṁ tahappagāraṁ asanaṁ vā pānaṁ vā khāimaṁ vā sāimaṁ vā purisantarakaḍaṁ vā apurisantarakaḍaṁ vā bahiyā nīhaḍaṁ vā anīhaḍaṁ vā attaṭṭhiyaṁ vā anattaṭṭhiyaṁ vā paribhuttaṁ vā aparibhuttaṁ vā āsēviyaṁ vā anāsēviyaṁ vā-aphāsuyaṁ jāva nō paḍigāhejjā.</p>
		<p>ēvaṁ bahavē sāhammiyā, ēgaṁ sāhammiṇiṁ, bahavē sāhammiṇīō samuddissa cattāri ālāvagā bhāṇiyavvā.</p>
	      </div>
	      <div type="section" n="341">
		<p>sē bhikkhū vā bhikkhuṇī jāva paviṭṭhē samāṇē sejjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā bahavē samaṇa-māhaṇa-atihi-kivaṇa-vaṇīmaē pagaṇiya-pagaṇiya samuddissa pāṇāiṁ vā bhūyāiṁ vā jīvāiṁ vā sattāiṁ vā samārabbha samuddissa jāva nō paḍigāhejjā.</p>
	      </div>
	      <div type="section" n="342">
		<p>sē bhikkhū vā bhikkhuṇī vā jāva paviṭṭhē samāṇē sejjaṁ puṇa jāṇejjā — asanaṁ vā pānaṁ vā khāimaṁ vā sāimaṁ vā bahavē samaṇa-māhaṇa-atihi-kivaṇa-vaṇīmaē samuddissa jāva cēēi taṁ tahappagāraṁ asanaṁ vā pānaṁ vā khāimaṁ vā sāimaṁ vā apurisantarakaḍaṁ abahiyā nīhaḍaṁ aṇattaṭṭhiyaṁ aparibhuttaṁ anāsēvitaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā, aha puṇa ēvaṁ jāṇejjā-purisantarakaḍaṁ bahiyā nīhaḍaṁ attaṭṭhiyaṁ paribhuttaṁ āsēviyaṁ — phāsuya ēsaṇijjaṁ ti mannamāṇē lābhē santē paḍigāhejjā.</p>
	      </div>
	      <div type="section" n="343">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē pavisitukāmē sē jāiṁ puṇa kulāiṁ jāṇejjā-imēsu khalu kulēsu nitiē piṇḍē dijjaï nitiē agga-piṇḍē dijjaï nitiē bhāē dijjaï nitiē avaḍḍhabhāē dijjaï tahappagārāiṁ kulāiṁ nitiyāiṁ nitiumāṇāiṁ nō bhattāē vā pāṇāē vā pavisejja vā nikkhēmejja vā ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sayā jaē, ttibēmi.</p>
	      </div>
	    </div><!-- uddēsa 1 !-->
	    <div type="uddēsa" n="2">
	      <div type="section" n="344">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē anupaviṭṭhē samāṇē sejjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā aṭṭhamipōsahiēsu vā addhamāsiēsu vā māsiēsu vā dōmāsiēsu vā timāsiēsu vā cāumāsiēsu vā pañcamāsiēsu vā chamāsiēsu vā uusu vā uusandhīsu vā uupariyaṭṭēsu vā bahavē samaṇa-māhaṇa-atihi-kivaṇa-vaṇīmagē ēgāō ukkhāō pariēsijja-māṇē pēhāē dōhiṁ ukkhāhiṁ pariēsijjamāṇē pēhāē tihiṁ ukkhāhiṁ pariēsijjamāṇē pēhāē caühiṁ ukkhāhiṁ pariēsijjamāṇē pēhāē kumbhīmuhāō vā kalōvāiō vā sannihi saṁnicayāō vā pariēsijjamāṇē pēhāē tahappagāraṁ asanaṁ vā pānaṁ vā khāimaṁ vā sāimaṁ vā apurisantarakaḍaṁ jāva anāsēvitaṁ aphāsuyaṁ anēsaṇijjaṁ jāva paḍigāhejjā.</p>
		<p>aha puṇa ēvaṁ jāṇejjā-purisantarakaḍaṁ bahiyā nīhaḍaṁ attaṭṭhiyaṁ paribhuttaṁ āsēviyaṁ-phāsuyaṁ ēsaṇijjaṁ ti mannamāṇē lābhē santē paḍigāhejjā.</p>
	      </div>
	      <div type="section" n="345">
		<p>sē bhikkhū vā jāva samāṇē sē jāiṁ puṇa kulāiṁ jāṇejjā, taṁ jahā — ugga-kulāṇi vā bhōga-kulāṇi vā rāiṇṇa-kulāṇi vā khattiya-kulāṇi vā ikkhāga-kulāṇi vā harivaṁsa-kulāṇi vā ēsiya-kulāṇi vā vēsiya-kulāṇi vā gaṇḍāga-kulāṇi vā koṭṭāga-kulāṇi vā gāmarakkha-kulāṇi vā bokkāsāliya-kulāṇi vā annayarēsu vā tahappagārēsu kulēsu aduguñchiēsu agarahiēsu asanaṁ vā pānaṁ vā khāimaṁ vā sāimaṁ vā phāsuyaṁ ēsaṇijjaṁ jāva paḍigāhejjā.</p>
	      </div>
	      <div type="section" n="346">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē aṇupaviṭṭhē samāṇē sē jjaṁ puṇa jāṇejjā — asanaṁ vā pānaṁ vā khāimaṁ vā sāimaṁ vā samavāēsu vā piṇḍa-niyarēsu vā inda-mahēsu vā khanda-mahēsu vā rudda-mahēsu vā mugunda-mahēsu vā bhūya-mahēsu vā jakkha-mahēsu vā nāga-mahēsu vā thūbha-mahēsu vā cētiya-mahēsu vā rukkha-mahēsu vā giri-mahēsu vā dari-mahēsu vā agaḍa-mahēsu vā taḍāga-mahēsu vā daha-mahēsu vā naī-mahēsu vā sara-mahēsu vā sāgara-mahēsu vā āgara-mahēsu vā-annayarēsu vā tahappagārēsu viruvaruvēsu mahāmahēsu vaṭṭamāṇēsu bahavē samaṇa-māhaṇa-atihi-kiviṇa-vaṇīmaē ēgāō ukkhāō pariēsijjamāṇē pēhāē dōhiṁ jāva saṁnihi-saṁniccayāō vā pariēsijjamāṇē pēhāē-tahappagāraṁ asanaṁ vā pānaṁ vā khāimaṁ vā sāimaṁ vā apurisantarakaḍaṁ jāva  nō paḍigāhejjā, aha puṇa ēvaṁ jāṇejjā — dinnaṁ jaṁ tēsiṁ dāyavvaṁ, aha tattha bhuñjamāṇē pēhāē-gāhāvaï-bhāriyaṁ vā gāhāvaï-bhaginiṁ vā gāhāvaï-puttaṁ vā gāhāvaï-dhūyaṁ vā suṇhaṁ vā dhāiṁ vā dāsaṁ vā dāsiṁ vā kammakaraṁ vā kammakariṁ vā sē puvvāmēva ālōejjā-āusitti vā bhagini tti vā dāhisi mē ettō annayaraṁ bhōyaṇajāyaṁ, sē sēvaṁ vadantassa parō asanaṁ vā pānaṁ vā khāimaṁ vā sāimaṁ vā āhaṭṭu dalaejjā-tahappagāraṁ asanaṁ vā pānaṁ vā khāimaṁ vā sāimaṁ vā sayaṁ vā jāejjā parō vā sē dejjā phāsuyaṁ ēsaṇijjaṁ ti mannamāṇē lābhē santē paḍigāhejjā.</p>
	      </div>
	      <div type="section" n="347">
		<p>sē bhikkhū vā bhikkhuṇī vā paraṁ addhajōyaṇa-mērāē saṅkhaḍiṁ naccā saṅkhaḍi-paḍiyāē nō abhisandhārejjā gamaṇāē, sē bhikkhū vā bhikkhuṇī vā — pāīṇaṁ saṅkhaḍiṁ naccā paḍīṇaṁ gacchē aṇāḍhāyamāṇē paḍīṇaṁ saṅkhaḍiṁ naccā pāīṇaṁ gacchē aṇāḍhāyamāṇē, dāhiṇaṁ saṅkhaḍiṁ naccā udīṇaṁ gacchē aṇāḍhāyamāṇē udīṇē saṅkhaḍiṁ naccā dāhiṇaṁ gacchē aṇāḍhāyamāṇē, jatthēva sā saṅkhaḍī siyā taṁ jahā — gāmaṁsi vā nagaraṁsi vā khēḍaṁsi vā kabbaḍaṁsi vā maḍambaṁsi vā paṭṭaṇaṁsi vā dōṇamuhaṁsi vā āgaraṁsi vā nigamaṁsi vā āsamaṁsi vā sannivēsaṁsi vā rāyahāṇiṁsi vā — saṅkhaḍiṁ saṅkhaḍi-paḍiyāē nō abhisandhārejjā gamaṇāē, kēvalī būyā āyāṇamēyaṁ — saṅkhaḍiṁ saṅkhaḍi-paḍiyāē abhisaṅghārēmāṇē āhākammiyaṁ vā uddēsiyaṁ vā mīsajāyaṁ vā kīyagaḍaṁ vā pāmiccaṁ vā acchejjaṁ vā anisiṭṭhaṁ vā abhihaḍaṁ vā āhaṭṭu dijjamāṇaṁ bhuñjejjā, asañjaē bhikkhū-paḍiyāē khuḍḍiya-duvāriyāō mahalliyāō kujjā mahalliya duvāriyāō khuḍḍiyāō kujjā, samāō sijjāō visamāō kujjā, visamāō sijjāō samāō kujjā, pavāyāō sijjāō nivāyāō kujjā, nivāyāō sijjāō pavāyāō kujjā, antō vā bahiṁ vā uvassayassa hariyāṇi chindiya-chindiya dāliya-dāliya santhāragaṁ santharejjā.</p>
		<p>ēsa khalu bhagavayā sejjāē akkhāē, tamhā sē sañjaē niyaṇṭṭhē tahappagāraṁ purē-saṅkhaḍiṁ vā pacchā-saṅkhaḍiṁ vā saṅkhaḍiṁ saṅkhaḍimpaḍiyāē nō abhisandhārejjā gamaṇāē, ēyaṁ khalu tassa bhikkhussa bhikkhuṇīē vā sāmaggiyaṁ jaṁ savvaṭṭhēhiṁ samiē sahaē sayā jaē — ttibēmi.</p>
	      </div>
	    </div><!-- uddēsa 2 !-->
	    <div type="uddēsa" n="3">
	      <div type="section" n="348">
		<p>sē ēgaïō annataraṁ saṅkhaḍiṁ āsittā pibittā chaḍḍejja vā vamejja vā bhuttē vā sē nō sammaṁ pariṇamejjā annatarē vā sē dukkhē rōyātaṅkē samuppajjejjā, kēvalī būyā āyāṇamēyaṁ.</p>
	      </div>
	      <div type="section" n="349">
		<p>iha khalu bhikkhū gāhāvaïhiṁ vā gāhāvaïṇīhiṁ vā parivāyaēhiṁ vā parivāiyāhiṁ vā ēgajjaṁ saddhiṁ sōṇḍaṁ pāuṁ bhō vatimissaṁ huratthā vā uvassayaṁ paḍilēhamāṇē nō labhejjā tamēva uvassayaṁ saṁmissi bhāvamāvajjejjā annamannē vā sē mattē vippariyāsiyabhūē itthiviggahē vā kilībē vā taṁ bhikkhuṁ uvasaṅkamittuṁ būyā āusantō samaṇā ahē ārāmaṁsi vā ahē uvassayaṁsi vā rāō vā viyālē vā gāmadhamma-niyantiyaṁ kaṭṭu rahassiyaṁ mēhuṇadhamma-pariyāraṇāē āuṭṭāmō, taṁ cēvagaīō sātijjejjā akaraṇijjaṁ cēyaṁ saṅkhāē ētē āyāṇā santi saṁvijjamāṇā paccāvāyā bhavanti, tamhā sē sañjaē niyaṇṭhē tahappagāraṁ purē-saṅkhaḍiṁ vā pacchā-saṅkhaḍiṁ vā saṅkhaḍiṁ saṅkhaḍi-paḍiyāē nō abhisandhārejjā gamaṇāē.</p>
	      </div>
	      <div type="section" n="350">
		<p>sē bhikkhū vā bhikkhuṇī vā annayaraṁ saṅkhaḍiṁ soccā nisamma sampahāvaï ussuya-bhūēṇaṁ appāṇēṇaṁ dhuvā saṅkhaḍī, nō sañcāēi tattha itarētarēhiṁ kulēhiṁ sāmudāniyaṁ ēsiyaṁ vēsiyaṁ piṇḍavāyaṁ paḍigāhettā āhāraṁ āhārettaē, māiṭṭhāṇaṁ samphāsē, nō ēvaṁ karejjā, sē tattha kālēṇa anupavisittā tatthitarētarēhiṁ kulēhiṁ sāmudāniyaṁ ēsiyaṁ vēsiyaṁ piṇḍavāyaṁ paḍigāhettā āhāraṁ āhārejjā.</p>
	      </div>
	      <div type="section" n="351">
		<p>sē bhikkhū vā bhikkhuṇī vā sejjaṁ puṇa jāṇejjā-gāmaṁ vā jāva rāyahāṇiṁ vā imaṁsi khalu gāmaṁsi vā jāva rāyahāṇiṁsi vā saṅkhaḍī siyā taṁ pi ya gāmaṁ vā jāva rāyahāṇiṁ vā saṅkhaḍiṁ saṅkhaḍi-paḍiyāē nō abhisaṅghārejjā gamaṇāē, kēvalī būyā āyāṇamēyaṁ, āiṇṇāvamāṇaṁ saṅkhaḍiṁ anupavissamāṇassa pāēṇa vā pāē akkanta puvvē bhavaï hatthēṇa vā hatthē sañcāliyapuvvē bhavaï pāēṇa vā pāē āvaḍiyapuvvē bhavaï sīsēṇa vā sīsē saṅghaṭṭiyapuvvē bhavaï kāēṇa vā kāē saṅkhōbhiyapuvvē bhavaï daṇḍēṇa vā aṭṭhiṇa vā muṭṭhīṇa vā lēluṇā vā kavālēṇa vā abhihayapuvvē bhavaï, sīōdaēṇa vā ōsittapuvvē bhavaï rayasā vā parighāsiya-puvvē bhavaï anēsaṇijjē vā paribhuttapuvvē bhavaï annēsiṁ vā dijjamāṇē paḍigāhiyapuvvē bhavaï — tamhā sē sañjaē nigganthē tahappāgaraṁ āinnāvamāṇaṁ saṅkhaḍiṁ saṅkhaḍi-paḍiyāē nō abhisandhārejja gamaṇāē.</p>
	      </div>
	      <div type="section" n="352">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē aṇupaviṭṭhē samāṇē sejjaṁ puṇa jāṇejjā asanaṁ vā pānaṁ vā khāimaṁ vā sāimaṁ vā ēsaṇijjē siyā anēsaṇijjē siyā — vitigiccha samāvaṇṇēṇaṁ appāṇēṇaṁ asamāhaḍāē lessāē tahappagāraṁ asanaṁ vā jāva lābhē santē nō paḍigāhejjā.</p>
	      </div>
	      <div type="section" n="353">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē pavisitukāmē savvaṁ bhaṇḍagamāyāē gāhāvaha-kulaṁ piṇḍavāya-paḍiyāē pavisejja vā nikkhamejja vā, sē bhikkhū vā bhikkhuṇī vā bahiyā vihāra-bhūmiṁ vā viyāra-bhūmiṁ vā nikkhamamāṇē vā pavisamāṇē vā savvaṁ bhaṇḍagamāyāē bahiyā vihāra-bhūmiṁ vā viyārabhūmiṁ vā nikkhamejja vā pavisejja vā, sē bhikkhū vā bhikkhuṇī vā gāmāṇugāmaṁ dūijja-māṇē savvaṁ bhaṇḍagamāyāē gāmāṇugāmaṁ dūijjejjā.</p>
	      </div>
	      <div type="section" n="354">
		<p>sē bhikkhū vā bhikkhuṇī vā aha puṇa ēvaṁ jāṇejjā — tivvadēsiyaṁ vāsaṁ vāsamāṇaṁ pēhāē tivvadēsiyaṁ vā mahiyaṁ saṁnicayamāṇiṁ pēhāē mahāvāēṇa vā rayaṁ samuddhayaṁ pēhāē tiricchaṁ sampāimā vā tasā-pāṇā santhaḍā saṁnicayamāṇā pēhāē, sē ēvaṁ naccā nō savvaṁ bhaṇḍagamāyāē gāhāvaï-kulaṁ piṇḍavāya-paḍiyāē pavisejja vā nikkhamejja vā bahiyā vihāra-bhūmiṁ vā viyāra-bhūmiṁ vā pavisejja vā nikkhamejja vā gāmāṇugāmaṁ vā dūijjejjā.</p>
	      </div>
	      <div type="section" n="355">
		<p>sē bhikkhū vā bhikkhuṇī vā sejjāiṁ puṇa kulāiṁ jāṇejjā taṁ jahā — khattiyāṇa vā rāīṇa vā kurāīṇa vā rāyapēsiyāṇa vā rāyavaṁsaṭṭhiyāṇa vā antō vā bahiṁ vā gacchantāṇaṁ vā sanniviṭṭhāṇa vā nimantēmāṇāṇa vā animantēmāṇāṇa vā asanaṁ vā pānaṁ vā khāimaṁ vā sāimaṁ vā aphāsuyaṁ anēsaṇijjaṁ ti mannamāṇē lābhē santē nō paḍigāhejjā, ttibēmi.</p>
	      </div>
	    </div><!-- uddēsa 3 !-->
	    <div type="uddēsa" n="4">
	      <div type="section" n="356">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē anupaviṭṭhē samāṇē sejjaṁ puṇa jāṇejjā — maṁsādiyaṁ vā macchādiyaṁ vā maṁsakhalaṁ vā macchakhalaṁ vā āhēṇaṁ vā pahēṇaṁ vā hiṅgōlaṁ vā saṁmēlaṁ vā hīramāṇaṁ pēhāē antarā sē maggā bahupāṇā bahubīyā bahuhariyā bahuōsā bahuudayā bahuuttiṅga paṇaga-daga-maṭṭiya-makkaḍāsantāṇagā bahavē tattha samaṇa-māhaṇa-atithi-kivaṇa vaṇīmagā uvāgatā uvāgamissanti tatthāiṇṇāvittī nō paṇṇassa nikkhamaṇapavēsāē nō paṇṇassa vāyaṇa-pucchaṇa-pariyaṭṭaṇāṇuppēha-dhammāṇuōgacintāē, sē ēvaṁ naccā tahappagāraṁ purē-saṅkhaḍiṁ vā pacchā-saṅkhaḍiṁ vā saṅkhaḍiṁ saṅkhaḍi-paḍiyāē nō abhisandhārejja gamaṇāē.</p>
		<p>sē bhikkhu vā bhikkhuṇī vā gāhāvaï-kulaṁ piṇḍavāya-paḍiyāē anupaviṭṭhē samāṇē sejjaṁ puṇa jāṇejjā maṁsādiyaṁ vā macchādiyaṁ vā jāva hīramāṇaṁ pēhāē antarāṁ sē maggā appā pāṇā jāva santāṇagā nō tattha bahavē samaṇa-māhaṇa jāva uvāgasamissanti appāiṇṇā vittī pannassa nikkhamaṇa-pavēsāē pannassa vāyaṇa-pucchaṇa-pariyaṭṭaṇāṇupēha-dhammāṇuōgacintāē, sēvaṁ naccā tahappagāraṁ purē-saṅkhaḍiṁ vā pacchā-saṅkhaḍiṁ vā saṅkhaḍiṁ saṅkhaḍi-paḍiyāē abhisandhārejja gamaṇāē.</p>
	      </div>
	      <div type="section" n="357">
		<p>sē bhikkhū vā bhikkhuṇī vā gāhāvaï-kulaṁ [piṇḍavāya-paḍiyāē] pavisitukāmē sejjaṁ puṇa jāṇejjā — khīriṇiyāō gāvīō khīrijjamāṇīō pēhāē asanaṁ vā pānaṁ vā khāimaṁ vā sāimaṁ vā uvasaṅkhaḍijjamāṇaṁ pēhāē purā appajūhiē sēvaṁ naccā nō gāhāvaï-kulaṁ piṇḍavāya-paḍiyāē nikkhamejja vā pavisejja vā, sē tamāyāē ēgantamavakkamejjā ēgantamavakkamettā anāvāyamasaṁlōē ciṭṭhejjā, aha puṇa ēvaṁ jāṇejjā — khīriṇiyāō gāvīō khīriyāō pēhāē asanaṁ vā pānaṁ vā khāimaṁ vā sāimaṁ vā uvakkhaḍiyaṁ pēhāē purā jūhiē sē ēvaṁ naccā taō sañjayāmēva gāhāvaï-kulaṁ piṇḍavāya-paḍiyāē nikkhamejja vā pavisejja vā.</p>
	      </div>
	      <div type="section" n="358">
		<p>bhikkhāgā nāmēgē ēvamāhaṁsu — samāṇē vā vasamāṇē vā gāmāṇugāmaṁ dūijjamāṇēkhuḍḍāē khalu ayaṁ gāmē saṁniruddhāē nō mahālaē sē hantā bhayantārō bāhiragāṇi gāmāṇi bhikkhāyariyāē vayaha, santi tatthēgaïyassa bhikkhussa purē-santhuyā vā pacchā-santhuyā vā parivasanti, taṁ jahā — gāhāvaī vā gāhāvaïṇīō vā gāhāvaï-puttā vā gāhāvaï-dhūyāō vā gāhāvaï-suṇhāō vā dhāīō vā dāsā vā dāsīō vā kammakarā vā kammakarīō vā, tahappagārāiṁ kulāiṁ purē-santhuyāṇi vā pacchā-santhuyāṇi vā puvvāmēva bhikkhāyariyāē anupavisissāmi, avi ya ittha labhissāmi — piṇḍaṁ vā lōyaṁ vā khīraṁ vā dadhiṁ vā navanīyaṁ vā ghayaṁ vā gulaṁ vā tēllaṁ vā mahuṁ vā majjaṁ vā maṁsaṁ vā saṅkuliṁ vā phāṇiyaṁ vā pūyaṁ vā sihariṇiṁ vā, taṁ puvvāmēva bhoccā peccā paḍiggahaṁ saṁlihiya saṁmajjiya taō pacchā bhikkhūhiṁ saddhiṁ gāhāvaï kulaṁ piṇḍavāya-paḍiyāē pavisissāmi nikkhamissāmi vā māiṭṭhāṇaṁ samphāsē, taṁ nō ēvaṁ karejjā, sē tattha bhikkhūhiṁ saddhiṁ kālēṇa anupavisittā tatthitarētarēhiṁ kulēhiṁ sāmudāniyaṁ ēsiyaṁ vēsiyaṁ piṇḍavāyaṁ paḍigāhettā āhāraṁ āhārejjā, ēyaṁ khalu tassa bhikkhussa vā bhikkhuṇīē vā sāmaggiyaṁ [jaṁ savvaṭṭhēhiṁ samiē sahiē sayā jaē — ttibēmi].</p>
	      </div>
	    </div><!-- uddēsa 4 !-->
	    <div type="uddēsa" n="5">
	      <div type="section" n="359">
		<p>sē bhikkhū vā jāva paviṭṭhē samāṇē sejjaṁ puṇa jāṇejjā — aggapiṇḍaṁ ukkhippamāṇaṁ pēhāē aggapiṇḍaṁ nikkhippamāṇaṁ pēhāē aggapiṇḍaṁ hīramāṇaṁ pēhāē aggapiṇḍaṁ paribhāijjamāṇaṁ pēhāē aggapiṇḍaṁ paribhujjamāṇaṁ pēhāē agga-piṇḍaṁ pariṭṭhavejjamāṇaṁ pēhāē purā asiṇāi vā avahārāi vā purā jatthaṇṇē samaṇa-māhaṇa-atihi-kiviṇa vaṇīmagā khaddhaṁ-khaddhaṁ uvasaṅkamanti — sē hantā ahamavi khaddhaṁ uvasaṅkamāmi, māiṭṭhāṇaṁ samphāsē, nō ēvaṁ karejjā.</p>
	      </div>
	      <div type="section" n="360">
		<p>sē bhikkhū vā jāva paviṭṭhē samāṇē — antarā sē vappāṇi vā phalihāṇi vā pāgārāṇi vā tōraṇāṇi vā aggalāṇi vā aggala-pāsaṇāṇi vā-saï parakkamē sañjayāmēva parakkamejjā, nō ujjuyaṁ gacchejjā, kēvalī būyā āyāṇamēya — sē tattha parakkamamāṇē payalejja vā pakkhalejja vā pavaḍejja vā sē tattha payalamāṇē vā pakkhalamāṇē vā pavaḍamāṇē vā tattha sē kāyē uccārēṇa vā pāsavaṇēṇa vā khēlēṇa vā sindhāṇēṇa vā vantēṇa vā pittēṇa vā pūēṇa vā sukkēṇa vā sōṇiēṇa vā uvalittē siyā, tahappagāraṁ kāyaṁ nō anantarahiyāē puḍhavīē nō sasiṇiddhāē puḍhavīē nō sasarakkhāē puḍhavīē nō cittamantāē silāē nō cittamantāē lēluē kōlāvāsaṁsi vā dāruē jīvapaïṭṭhiē saaṇḍē sapāṇē jāva sasantāṇaē nō āmajjejja vā nō pamajjejja vā nō saṁlihejja vā nō nillihejja vā nō uvvalejja vā nō uvaṭṭejja vā nō āyāvejja vā nō payāvejja vā, sē puvvāmēva appasasarakkhaṁ taṇaṁ vā pattaṁ vā kaṭṭhaṁ vā sakkaraṁ vā jāijjā, jāittā sē tamāyāē ēgantamavakkamejjā ēgantamavakkamettā ahē jhāmathaṇḍilaṁsi vā jāva annayaraṁsi vā tahappagāraṁsi thaṇḍilaṁsi paḍilēhiya-paḍilēhiya pamajjiya-pamajjiya taō sañjayāmēva āmajjejja vā jāva payāvejja vā.</p>
	      </div>
	      <div type="section" n="361">
		<p>sē bhikkhū vā [bhikkhuṇī vā gāhāvaï-kulaṁ piṇḍavāya-paḍiyāē aṇupaviṭṭhē] samāṇē sejjaṁ puṇa jāṇejjā — gōṇaṁ viyālaṁ paḍipahē pēhāē mahisaṁ viyālaṁ paḍipahē pēhāē, ēvaṁ maṇussaṁ āsaṁ hatthiṁ sīhaṁ vagghaṁ vigaṁ dīviyaṁ acchaṁ taracchaṁ parisaraṁ siyālaṁ virālaṁ suṇayaṁ kōlasuṇayaṁ kōkantiyaṁ cittācillaḍayaṁ-viyālaṁ paḍipahē pēhāē saha parakkamē sañjayāmēva parakkamejjā, nō ujjuyaṁ gacchejjā, sē bhikkhū vā jāva samāṇē-antarā sē ōvāō vā khāṇū vā kaṇṭaē vā ghasī vā bhilugā vā visamē vā vijjalē vā pariyāvajjejjā, sati parakkamē sañjayāmēva, parakkamejjā nō ujjuyaṁ gacchejjā.</p>
	      </div>
	      <div type="section" n="362">
		<p>sē bhikkhū vā bhikkhuṇī vā gāhāvaï-kulassa duvāra-bāhaṁ kaṇṭaka-bōndiyāē paripihiyaṁ pēhāē tēsiṁ puvvāmēva uggahaṁ aṇaṇuṇṇaviya apaḍilēhiya apamajjiya nō avaṅguṇijja vā pavisejja vā nikkhamejja vā tēsiṁ puvvāmēva uggahaṁ aṇuṇṇaviya paḍilēhiya-paḍilēhiya pamajjiya-pamajjiya taō sañjayāmēva avaṅguṇijja vā pavisejja vā nikkhamejja vā.</p>
	      </div>
	      <div type="section" n="363">
		<p>sē bhikkhū vā jāva samāṇē sejjaṁ puṇa jāṇejjā — samaṇaṁ vā māhaṇaṁ vā gāmapiṇḍōlagaṁ vā atihiṁ vā puvvapaviṭṭhaṁ pēhāē nō tēsiṁ saṁlōē sapaḍiduvārē ciṭṭhejjā [pa0-kēvalī būyā āyāṇamēyaṁ-purā pēhāē tassaṭṭhāē parō asanaṁ vā pānaṁ vā khāimaṁ vā sāimaṁ vā āhaṭṭu dalaejjā, aha bhikkhūṇaṁ puvvōvadiṭṭhā ēsa païṇṇā ēsa hēū ēsa kāraṇaṁ ēsa uvaēsō jaṁ nō tēsiṁ saṁlōē sapaḍiduvārē ciṭṭhejjā] sē tamāyāē ēgantamavakkamejjā ēgantamavakkamettā anāvāyamasaṁlōē ciṭṭhejjā, sē sē parō anāvāyamasaṁlōē ciṭṭhamāṇassa asanaṁ vā pānaṁ vā khāimaṁ vā sāimaṁ vā āhaṭṭu dalaejjā, sē ya ēvaṁ vadejjā — āusantō samaṇā imē bhē asaṇē vā pāṇē vā khāimē vā sāimē vā savvajaṇāē nisaṭṭhē taṁ bhuñjaha vā ṇaṁ paribhāēha vā ṇaṁ, taṁ cēgaïō paḍigāhettā tusiṇīō uvēhejjā, aviyāiṁ ēyaṁ mama mēva siyā, māiṭṭhāṇaṁ samphāsē, nō ēvaṁ karejjā, sē tamāyāē tattha gacchejjā tattha gacchettā sē puvvāmēva ālōejjāāusantō samaṇā! imē bhē asanaṁ vā pānaṁ vā khāimaṁ vā sāimaṁ vā savvajanāē nisiṭṭhē taṁ bhuñjaha vā ṇaṁ paribhāēha vā ṇaṁ, sēṇamēvaṁ vadantaṁ parō vaejjā — āusantō samaṇā, tumaṁ cēva ṇaṁ paribhāēhi, sē tattha paribhāēmāṇē nō appaṇō khaddhaṁ-khaddhaṁ ḍāyaṁ-ḍāyaṁ ūsaḍhaṁ-ūsaḍhaṁ rasiyaṁ-rasiyaṁ maṇuṇṇaṁ-maṇuṇṇaṁ niddhaṁ-niddhaṁ lukkhaṁ-lukkhaṁ sē tattha amucchiē agiddhē agaḍhiē aṇajjhōvavannē bahusamamēva paribhāejjā, sē ṇaṁ paribhāēmāṇaṁ parō vaejjā — āusantō samaṇā! mā ṇaṁ tumaṁ paribhāēhi savvē vēgatiyā ṭhiyā u bhokkhāmō vā, pāhāmō vā sē tattha bhuñjamāṇē nō appaṇō khaddhaṁ khaddhaṁ ḍāyaṁ ḍāyaṁ ūsaḍhaṁ usaḍhaṁ rasiyaṁ rasiyaṁ maṇunnaṁ maṇunnaṁ niddhaṁ niddhaṁ lukkhaṁ-lukkhaṁ sē tattha amucchiē jāva bahusamamēva bhuñjejja vā pīejjā vā.</p>
	      </div>
	      <div type="section" n="364">
		<p>sē bhikkhū vā [bhikkhuṇī vā gāhāvaï-kulaṁ piṇḍavāya-paḍiyāē anupaviṭṭhē] samāṇē sejjaṁ puṇa jāṇejjā-samaṇaṁ vā māhaṇaṁ vā gāma-piṇḍōlagaṁ vā atihiṁ vā puvvapaviṭṭhaṁ pēhāē nō tē uvāikkamma pavisejja vā ōbhāsejja vā, sē tamāyāē ēgantamavakkamejjā ēgantamavakkamettā anāvāyaṁ ciṭṭhejjā aha puṇēvaṁ jāṇejjā — paḍisēhiē vā dinnē vā, taō taṁmi niyattiē sañjayāmēva pavisejjā vā ōbhāsejja vā ēyaṁ sāmaggiyaṁ jāva sayā jaē-ttibēmi.</p>
	      </div>
	    </div><!-- uddēsa 5 !-->
	    <div type="uddēsa" n="6">
	      <div type="section" n="365">
		<p>sē bhikkhū vā jāva samāṇē sejjaṁ puṇa jāṇejjā — rasēsiṇō bahavē pāṇā ghāsēsaṇāē santhaḍē sannivaïē pēhāē taṁ jahā — kukkuḍa-jāiyaṁ vā sūyara-jāiyaṁ vā aggapiṇḍaṁsi vā vāyasā santhaḍā saṁnivaïyā pēhāē saï parakkamē sañjayāmēva parakkamejjā nō ujjuyaṁ gacchejjā.</p>
	      </div>
	      <div type="section" n="366">
		<p>sē bhikkhū vā jāva samāṇē-nō gāhāvaï-kulassa vā duvāra-sāhaṁ avalambiya-avalambiya ciṭṭhejjā, nō gāhāvaï-kulassa dagacchaḍḍaṇamattāē ciṭṭhejjā, nō gāhāvaï-kulassa candaniuyaē ciṭṭhejjā, nō gāhāvaï-kulassa siṇāṇassa vā vaccassa vā saṁlōē sapaḍiduvārē ciṭṭhejjā, nō gāhāvaï-kulassa ālōyaṁ vā thiggalaṁ vā sandhiṁ vā daga-bhavanaṁ vā bāhāō pagijjhiya-pagijjhiya aṅguliyāē vā uddisiya-uddisiya avanamiya-avanamiya unnamiya-unnamiya nijjhāejjā, nō gāhāvaïṁ aṅguliyāē uddisiya-uddisiya jāejjā, nō gāhāvaïṁ aṅguliyāē cāliya-cāliya jāejjā, nō gāhāvaïṁ aṅguliyāē tajjiya-tajjiya jāejjā, nō gāhāvaïṁ aṅguliyāē ukkhalumpiya-ukkhalumpiya jāejjā, nō gāhāvaïṁ vandiya-vandiya jāejjā, nō cēva ṇaṁ pharusaṁ vaejjā.</p>
	      </div>
	      <div type="section" n="367">
		<p>aha tattha kañci bhuñjamāṇaṁ pēhāē taṁ jahā — gāhāvaïṁ vā  jāva kammakariṁ vā sē puvvāmēva ālōejjā āusō tti vā bhaïṇi tti vā dāhisi mē ettō annayaraṁ bhōyaṇajāyaṁ? sē sēvaṁ vayantassa parō hatthaṁ vā mattaṁ vā davviṁ vā bhāyaṇaṁ vā sīōdaga-viyaḍēṇa vā usiṇōdaga-viyaḍēṇa vā ucchōlejja vā pahōejja vā, sē puvvāmēva ālōejjā-āusō tti vā bhaïṇi tti vā, mā ēyaṁ tumaṁ hatthaṁ vā mattaṁ vā davviṁ vā bhāyaṇaṁ vā sīōdaga-viyaḍēṇa vā usiṇōdaga-viyaḍēṇa vā ucchōlēhi vā pahōēhi vā abhikaṅkhasi mē dāuṁ ēvamēva dalayāhi sē sēvaṁ vayantassa parō hatthaṁ vā mattaṁ vā davviṁ vā bhāyaṇaṁ vā sīōdaga-viyaḍēṇa vā usiṇōdaga-viyaḍēṇa vā ucchōlettā pahōittā āhaṭṭu dalaejjā, tahappagārēṇa purēkammakaēṇa hatthēṇa vā mattēṇa vā davvīē vā bhāyaṇēṇa vā asanaṁ vā pānaṁ vā khāimaṁ vā sāimaṁ vā aphāsuyaṁ [anēsaṇijjaṁ ti mannamāṇē lābhē santē] nō paḍigāhejjā.</p>
		<p>aha puṇa ēvaṁ jāṇejjā — nō purēkammakaēṇaṁ jāva udaüllēṇaṁ tahappagārēṇaṁ vā udaüllēṇa hatthēṇa vā jāva bhāyaṇēṇa vā asanaṁ vā jāva sāimaṁ vā aphāsuyaṁ jāva nō paḍigāhejjā.</p>
		<p>aha puṇa ēvaṁ jāṇejjā — nō udaüllēṇa sasiṇiddhēṇa sēsaṁ taṁ cēva, ēvaṁ sasarakkhē udaüllē, sasiṇiddhē maṭṭiyā ūsē. hariyālē hiṅguluē, manōsilā añjaṇē lōṇē. gēruya vanniya sēḍiya sōraṭṭhiya piṭṭhakukkusa ukkuṭṭha saṁsaṭṭhēṇa. aha puṇa ēvaṁ jāṇejjā nō asaṁsaṭṭhē saṁsaṭṭhē tahappagārēṇa saṁsaṭṭhēṇa hatthēṇa vā jāva bhāyaṇēṇa vā asanaṁ vā jāva sāimaṁ vā phāsuyaṁ jāva paḍigāhejjā.</p>
	      </div>
	      <div type="section" n="368">
		<p>sē bhikkhū vā jāva samāṇē sē jjaṁ puṇa jāṇejjā-pihuyaṁ vā bahurayaṁ vā [bhajjiyaṁ vā manthuṁ vā cāulaṁ vā] cāulapalambaṁ vā assañjaē bhikkhu-paḍiyāē cittamantāē silāē jāva santāṇāē koṭṭeṁsu vā koṭṭinti vā koṭṭissanti vā upphaṇiṁsu vā upphaṇinti vā uppaṇissanti vā tahappagāraṁ pihuyaṁ vā jāva cāulapalambaṁ vā-aphāsuyaṁ [anēsaṇijjaṁ ti mannamāṇē lābhē santē] nō paḍigāhejjā.</p>
	      </div>
	      <div type="section" n="369">
		<p>sē bhikkhū vā jāva samāṇē sē jjaṁ jāṇejjā-bilaṁ vā lōṇaṁ ubbhiyaṁ vā lōṇaṁ assañjaē bhikkhu-paḍiyāē cittamantāē silāē cittamantāē lēluē kōlāvāṁsasi vā dāruē jīvapaïṭṭhiē saaṇḍē sapāṇē sabīē sahariē saüsē saüdaē saüttiṅga-paṇaga-daga-maṭṭiya-makkaḍā santāṇāē bhindiṁsu vā bhindanti vā bhindissanti vā ruciṁsu vā rucinti vā rucissanti vā-bilaṁ vā lōṇaṁ ubbhiyaṁ vā lōṇaṁ-aphāsuyaṁ jāva lābhē santē nō paḍigāhejjā.</p>
	      </div>
	      <div type="section" n="370">
		<p>sē bhikkhū vā jāva samāṇē sejjaṁ puṇa jāṇejjā — asanaṁ vā pānaṁ vā khāimaṁ vā sāimaṁ vā aganinikkhittaṁ tahappagāraṁ asanaṁ vā pānaṁ vā khāimaṁ vā sāimaṁ vā aphāsuyaṁ [anēsaṇijjaṁ ti mannamāṇē] lābhē santē nō paḍigāhejjā kēvalī būyā āyāṇamēyaṁ, assañjaē bhikkhu-paḍiyāē ussiñcamāṇē vā nissiñcamāṇē vā āmajjamāṇē vā pamajjamaṇē vā ōyārēmāṇē vā uvvattēmāṇē vā aganijīvē hiṁsejjā, aha bhikkhūṇaṁ puvvōvadiṭṭhā ēsa païṇṇā ēsa hēū ēsa kāraṇaṁ ēsuvaēsē jaṁ tahappagāraṁ asanaṁ vā jāva agani-nikkhittaṁ-aphāsuyaṁ anēsaṇijjaṁ [ti mannamāṇē] lābhē santē nō paḍigāhejjā ēyaṁ khalu tassa bhikkhussa vā bhikkhuṇīē vā sāmaggiyaṁ, ttibēmi.</p>
	      </div>
	    </div><!-- uddēsa 6 !-->
	    <div type="uddēsa" n="7">
	      <div type="section" n="371">
		<p>sē bhikkhū vā [bhikkhuṇī vā gāhāvaï-kulaṁ piṇḍavāya-paḍiyāē aṇupaviṭṭhē] samāṇē sejjaṁ puṇa jāṇejjā — asanaṁ vā pānaṁ vā khāimaṁ vā sāimaṁ vā khandhaṁsi vā thambhaṁsi vā mañcaṁsi vā mālaṁsi vā pāsāyaṁsi vā hammiyatalaṁsi vā annayaraṁsi vā tahappagāraṁsi antalikkhajāyaṁsi uvanikkhittaṁ siyā-tahappagāraṁ mālōhaḍaṁ asanaṁ vā pānaṁ vā khāimaṁ vā sāimaṁ vā aphāsuyaṁ [anēsaṇijjaṁ ti mannamāṇē lābhē santē] nō paḍigāhejjā kēvalī būyā āyāṇamēyaṁ-assañjaē bhikkhu-paḍiyāē pīḍhaṁ vā phalagaṁ vā nissēṇiṁ vā udūhalaṁ vā avahaṭṭu ussaviya duruhejjā.</p>
		<p>sē tattha duruhamāṇē payalejja vā pavaḍejja vā sē tattha payalamāṇē vā pavaḍamāṇē vā hatthaṁ vā pāyaṁ vā bāhuṁ vā ūruṁ vā udaraṁ vā sīsaṁ vā annayaraṁ vā kāyaṁsi indiya-jālaṁ lūsejja vā pāṇāṇi vā bhūyāṇi vā jīvāṇi vā sattāṇi vā abhihaṇejja vā vattejja vā lēsejja vā saṅghēsejja vā saṅghaṭṭejja vā pariyāvejja vā kilāmejja vā ṭhāṇāō ṭhāṇaṁ saṅkāmejja vā taṁ tahappagāraṁ mālōhaḍaṁ asanaṁ vā jāva lābhē santē nō paḍigāhejjā.</p>
		<p>sē bhikkhū vā jāva samāṇē sejjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā koṭṭhiyāō vā kōlajjāō vā assañjaē bhikkhu-paḍiyāē ukkujjiya avaüjjiya ōhariya āhaṭṭu dalaejjā-tahappagāraṁ asanaṁ vā mālōhaḍaṁ ti naccā lābhē santē nō paḍigāhejjā.</p>
	      </div>
	      <div type="section" n="372">
		<p>sē bhikkhū vā jāva samāṇē sē jjaṁ jāṇejjā — asanaṁ vā pānaṁ vā khāimaṁ vā sāimaṁ vā maṭṭiōlittaṁ-tahappagāraṁ asanaṁ vā jāva lābhē santē nō paḍigāhejjā kēvalī būyā āyāṇamēya-assañjaē bhikkhū-paḍiyāē maṭṭiōlittaṁ asanaṁ vā jāva ubbhindamāṇē puḍhavīkāyaṁ samārambhejjā taha tēu-vāu-vaṇassaï-tasakāyaṁ samārambhejjā, punaravi ōlimpamāṇē pacchākammaṁ karejjā, aha bhikkhūṇaṁ puvvōvadiṭṭhā [ēsa païṇṇā ēsa hēū ēsa kāraṇaṁ ēsa uvaēsō] jaṁ tahappagāraṁ maṭṭiōlittaṁ asanaṁ vā lābhē santē nō paḍigāhejjā.</p>
		<p>sē bhikkhū vā bhikkhuṇī vā jāva samāṇē sejjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā puḍhavikāya-païṭṭhiyaṁ-tahappagāraṁ asanaṁ vā jāva-aphāsuyaṁ jāva nō paḍigāhejjā.</p>
		<p>sē bhikkhū vā bhikkhuṇī vā jāva samāṇē sejjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā āukāya-païṭṭhiyaṁ-tahappagāraṁ asanaṁ vā jāva — aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē anupaviṭṭhē samāṇē sejjaṁ puṇa jāṇejjā asanaṁ vā pānaṁ vā khāimaṁ vā sāimaṁ vā aganikāya païṭṭhiyaṁ-jāva lābhē santē nō paḍigāhejjā kēvalī būyā āyāṇamēyaṁ — assañjaē bhikkhu-paḍiyāē aganiṁ ōsakkiya nissakkiya ōhariya āhaṭṭu dalaejjā aha bhikkhuṇaṁ puvvōvadiṭṭhā [ēsa païṇṇā ēsa hēū ēsa kāraṇaṁ ēsaüvaēsē jaṁ tahappagāraṁ asanaṁ vā jāva aganikāya-païṭṭhiyaṁ aphāsuyaṁ jāva nō paḍigāhejjā.</p>
	      </div>
	      <div type="section" n="373">
		<p>sē bhikkhū vā bhikkhuṇī vā jāva samāṇē sejjaṁ puṇa jāṇejjā — asanaṁ vā pānaṁ vā khāimaṁ vā sāimaṁ vā accusiṇaṁ assañjaē bhikkhu-paḍiyāē suppahēṇa vā vihuyaṇēṇa vā tāliyaṇṭēṇa vā pattēṇa vā sāhāē vā sāhā-bhaṅgēṇa vā pihuṇēṇa vā pihuṇa-hatthēṇa vā cēlēṇa vā cēlakannēṇa vā hatthēṇa vā muhēṇa vā phumejja vā vīejja vā, sē puvvāmēva ālōejjā āusō tti vā bhagini tti vā mā ēyaṁ tumaṁ asanaṁ vā pānaṁ vā khāimaṁ vā sāimaṁ vā accusiṇaṁ sūppēṇa vā jāva muhēṇa vā phumāhi vā vīyāhi vā abhikaṅkhasi mē dāuṁ ēmēva dalayāhi. sē sēvaṁ vadantassa parō sūppēṇa vā phumittā vā vīittā vā āhaṭṭu dalaejjā-tahappagāraṁ asanaṁ vā jāva aphāsuyaṁ vā jāva nō paḍigāhejjā.</p>
	      </div>
	      <div type="section" n="374">
		<p>sē bhikkhū vā bhikkhuṇī vā jāva sē jjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā vaṇassaïkāyapaïṭṭhiyaṁ-tahappagāraṁ asanaṁ vā jāva lābhē santē nō paḍigāhejjā.</p>
		<p>[sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē aṇupaviṭṭhē samāṇē sejjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā tasakāya païṭṭhiya-tahappagāraṁ asanaṁ vā jāva tasakāya païṭṭhiyaṁ aphāsuyaṁ anēsaṇijjaṁ ti mannamāṇē lābhē santē nō paḍigāhejjā].</p>
	      </div>
	      <div type="section" n="375">
		<p>sē bhikkhū vā bhikkhuṇī vā jāva sejjaṁ puṇa pānaga-jāyaṁ jāṇejjā, taṁ jahā — ussēimaṁ vā saṁsēimaṁ vā cāulōdagaṁ vā annayaraṁ vā tahappagāraṁ pānaga-jāyaṁ ahuṇā-dhōyaṁ aṇambilaṁ avvokkantaṁ apariṇayaṁ aviddhatthaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā, aha puṇa ēva jāṇejjā-cirādhōyaṁ ambilaṁ vukkantaṁ pariṇayaṁ viddhatthaṁ phāsuyaṁ [ēsaṇijjaṁ ti mannamāṇē lābhē santē] paḍigāhejjā.</p>
		<p>sē bhikkhū vā bhikkhuṇī vā samāṇē sejjaṁ puṇa pānaga-jāyaṁ jāṇejjā taṁ jahā — tilōdagaṁ vā tusōdagaṁ vā javōdagaṁ vā āyāmaṁ vā sōvīraṁ vā suddha-viyaḍaṁ vā-annayaraṁ vā tahappagāraṁ pānagajāyaṁ puvvāmēva ālōejjā-āusō tti vā bhaginī tti vā dāhisi mē ettō annayaraṁ pānaga-jāyaṁ? sē sēvaṁ vadantaṁ parō vadejjā āusantō samaṇā tumaṁ cēvēdaṁ pānaga-jāyaṁ paḍiggahēṇa vā ussiñciyāṇaṁ ōyattiyāṇaṁ giṇhāhi-tahappagāraṁ pānaga-jāyaṁ sayaṁ vā giṇhejjā parō vā sē dejjā, phāsuyaṁ jāva lābhē santē paḍigāhejjā.</p>
	      </div>
	      <div type="section" n="376">
		<p>sē bhikkhū vā jāva sē jjaṁ puṇa pānaga-jāyaṁ jāṇejjā-anantarahiyāē puḍhavīē jāva santāṇaē oddhaṭṭu nivikhattē siyā, asañjaē bhikkhu-paḍiyāē udaüllēṇa vā sasiṇiddhēṇa vā sakasāēṇa vā mattēṇa vā sīōdaēṇa vā sambhōettā āhaṭṭu dalaejjā, tahappagāraṁ pānaga-jāyaṁ aphāsuyaṁ lābhē santē nō paḍigāhejjā, ēyaṁ khalu tassa bhikkhussa vā bhikkhuṇīē vā sāmaggiyaṁ [jaṁ savvaṭṭhēhiṁ samiē sahiē sayā jaē — ttibēmi].</p>
	      </div>
	    </div><!-- uddēsa 7 !-->
	    <div type="uddēsa" n="8">
	      <div type="section" n="377">
		<p>sē bhikkhū vā bhikkhuṇī vā [gāhāvaï-kulaṁ piṇḍavāya-paḍiyāē aṇupaviṭṭhē] samāṇē sejjaṁ puṇa pānaga-jāyaṁ jāṇejjā taṁ jahā amba-pānagaṁ vā ambāḍaga-pānagaṁ vā kaviṭṭha-pānagaṁ vā mātuliṅga-pānagaṁ vā muddiyā-pānagaṁ vā dāḍima-pānagaṁ vā khajjūra-pānagaṁ vā nāliēra-pānagaṁ vā karīra-pānagaṁ vā kōla-pānagaṁ vā āmalaga-pānagaṁ vā ciñcā-pānagaṁ vā-annayaraṁ vā tahappagāraṁ pānaga-jāyaṁ saaṭṭhiyaṁ sakaṇuyaṁ sabīyagaṁ assañjaē bhikkhu-paḍiyāē chabbēṇa vā dūsēṇa vā vālagēṇa vā āvīliyāṇa vā paripīliyāṇa vā parissāviyāṇa āhaṭṭu dalaejjā, tahappagāraṁ pānaga-jāyaṁ-aphāsuyaṁ [anēsaṇijjaṁ ti mannamāṇē] lābhē santē nō paḍigāhejjā.</p>
	      </div>
	      <div type="section" n="378">
		<p>sē bhikkhū vā jāva samāṇē sē āgantārēsu vā ārāmāgārēsu vā gāhāvaï-kulēsu vā pariyāvasahēsu vā-anna-gandhāṇi vā pāna-gandhāṇi vā surabhi-gandhāṇi vā agghāya-agghāya — sē tattha āsāya-paḍiyāē mucchiē giddhē gaḍhiē ajjhōvavannē ahōgandhō-ahōgandhō nō gandhamādhaejjā.</p>
	      </div>
	      <div type="section" n="379">
		<p>sē bhikkhu vā jāva samāṇē sejjaṁ puṇa jāṇejjā sāluyaṁ vā birāliyaṁ vā sāsavanāliyaṁ vā-annataraṁ vā tahappagāraṁ āmagaṁ asatthapariṇayaṁ aphāsuyaṁ jāva nō paḍigāhejjā.</p>
		<p>sē bhikkhū vā bhikkhuṇī vā jāva samāṇē sejjaṁ puṇa jāṇejjā — pippaliṁ vā pippali-cuṇṇaṁ vā miriyaṁ vā miriya-cuṇṇaṁ vā siṅgabēraṁ vā siṅgabēra-cuṇṇaṁ vā-annataraṁ vā tahappagāraṁ āmagaṁ asattha-pariṇayaṁ-aphāsuyaṁ anēsaṇijjaṁ [ti mannamāṇē] lābhē santē nō paḍigāhejjā.</p>
		<p>sē bhikkhū vā bhikkhuṇī vā jāva samāṇē sejjaṁ puṇa palamba-jāyaṁ jāṇejjā, tañjahā — ambapalambaṁ vā ambāḍagapalambaṁ vā tālapalambaṁ vā jhijjhiripalambaṁ vā surabhipalambaṁ vā sallaï palambaṁ vā-annayaraṁ vā tahappagāraṁ palambajāyaṁ āmagaṁ asatthapariṇayaṁ-aphāsuyaṁ anēsaṇijjaṁ [ti mannamāṇē lābhē santē] nō paḍigāhejjā.</p>
		<p>sē bhikkhū vā bhikkhuṇī vā jāva samāṇē sejjaṁ puṇa pavāla-jāyaṁ jāṇejjā, taṁ jahā — āsottha-pavālaṁ vā naggōha-pavālaṁ vā piluṅkhu-pavālaṁ vā nīpūra-pavālaṁ vā sallaï-pavālaṁ vā annayaraṁ vā tahappagāraṁ pavāla-jāyaṁ āmagaṁ asatthapariṇayaṁ aphāsuyaṁ anēsaṇijjaṁ jāva nō paḍigāhejjā.</p>
		<p>sē bhikkhū vā jāva samāṇē sejjaṁ puṇa saraḍuyaṁ-jāyaṁ jāṇejjā taṁ jahā — amba saraḍuyaṁ vā ambāḍaga-saraḍuyaṁ vā kaviṭṭha saraḍuyaṁ vā dāḍima-saraḍuyaṁ vā billa-saraḍuyaṁ vā annayaraṁ vā tahappagāraṁ saraḍuyaṁ-jāyaṁ āmagaṁ asatthapariṇayaṁ aphāsuyaṁ jāva nō paḍigāhejjā.</p>
		<p>sē bhikkhū vā bhikkhuṇī vā [gāhāvaï-kulaṁ piṇḍavāya-paḍiyāē anupaviṭṭhē] samāṇē sejjaṁ puṇa manthu-jāya jāṇejjā taṁ jahā — umbara-manthuṁ vā naggōha-manthuṁ vā piluṅkhuṁ-manthuṁ vā āsottha-manthuṁ vā-annayaraṁ vā tahappagāraṁ manthuṁ-jāyaṁ āmayaṁ durukkaṁ sāṇubīyaṁ-aphāsuyaṁ jāva lābhē santē nō paḍigāhejjā.</p>
	      </div>
	      <div type="section" n="380">
		<p>sē bhikkhū vā jāva samāṇē sejjaṁ puṇa jāṇejjā-āmaḍāgaṁ vā pūipiṇṇāgaṁ vā mahuṁ vā majjaṁ vā sappiṁ vā khōlaṁ vā purāṇa gaṁvā ettha pāṇā anuppasūyāiṁ jāyāiṁ saṁvuḍḍhāiṁ avvukkantāiṁ apariṇayā ettha pāṇā aviddhatthā-aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
	      </div>
	      <div type="section" n="381">
		<p>sē bhikkhū vā jāva samāṇē sejjaṁ puṇa jāṇejjā-ucchu-mēragaṁ vā aṅka-karēluyaṁ vā kasērugaṁ vā siṅghāḍagaṁ vā pūtiālugaṁ vā — annayaraṁ vā tahappagāraṁ āmagaṁ asatthapariṇayaṁ [aphāsuyaṁ anēsaṇijjaṁ ti mannamāṇē lābhē santē] nō paḍigāhejjā.</p>
		<p>sē bhikkhū vā jāva samāṇē sejjaṁ puṇa jāṇejjā-uppalaṁ vā uppala-nālaṁ vā bhisaṁ vā bhisamuṇālaṁ vā pokkhalaṁ vā pokkhala-vimbhaṅgaṁ vā annataraṁ vā tahappagāraṁ [āmagaṁ asatthapariṇayaṁ — aphāsuyaṁ anēsaṇijjaṁ ti mannamāṇē lābhē santē] nō paḍigāhejjā.</p>
	      </div>
	      <div type="section" n="382">
		<p>sē bhikkhū vā [bhikkhuṇī vā gāhāvaï-kulaṁ jāva anupaviṭṭhē] samāṇē sejjaṁ puṇa jāṇejjā-agga-bīyāṇi vā mūla-bīyāṇi vā khandhabīyāṇi vā pōra-bīyāṇi vā agga-jāyāṇi vā mūlajāyāṇi vā khandha jāyāṇi vā pōra-jāyāṇi vā nannattha takkali-matthaēṇa vā takkali-sīsēṇa vā nāli-ēri-matthaēṇa vā khajjūri-matthaēṇa vā tāla-matthaēṇa vā — annayaraṁ vā tahappagāraṁ āmaṁ asatthapariṇayaṁ-[aphāsuyaṁ anēsaṇijjaṁ ti mannamāṇē lābhē santē] nō paḍigāhejjā.</p>
		<p>sē bhikkhū vā jāva samāṇē sejjaṁ puṇa jāṇejjā-ucchuṁ vā kānagaṁ aṅgāriyaṁ saṁmissaṁ viga dūmiyaṁ vitaggagaṁ vā kandalīūsuyaṁ vā annayaraṁ vā tahappagāraṁ āmaṁ asatthapariṇayaṁ-aphāsuyaṁ jāva nō paḍigāhejjā.</p>
		<p>sē bhikkhū vā jāva jāṇejjā lasuṇaṁ vā lasuṇa-pattaṁ vā lasuṇa-nālaṁ vā lasuṇa-kandaṁ vā lasuṇa-cōyagaṁ vā-annayaraṁ vā tahappagāraṁ āmaṁ asatthapariṇayaṁ jāva nō paḍigāhejjā.</p>
		<p>sē bhikkhū vā jāva samāṇē sejjaṁ puṇa jāṇejjā-atthiyaṁ vā kumbhipakkaṁ tindugaṁ vā vēlugaṁ vā kāsavanāliyaṁ vā-annataraṁ vā tahappagāraṁ āmaṁ asatthapariṇayaṁ jāva lābhē santē nō paḍigāhejjā.</p>
		<p>sē bhikkhū vā samāṇē sejjaṁ puṇa jāṇejjā kaṇaṁ vā kaṇa-kuṇḍagaṁ vā kaṇa-pūyaliyaṁ vā cāulaṁ vā cāula-piṭṭhaṁ vā tilaṁ vā tila-piṭṭhaṁ vā tila-pappaḍagaṁ vā-annataraṁ vā tahappagāraṁ āmaṁ asatthapariṇayaṁ aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>ēyaṁ khalu tassa bhikkhussa vā bhikkhuṇīē vā sāmaggiyaṁ [jaṁ savvaṭṭhēhiṁ samiē sahiē sayā jaē] — ttibēmi.</p>
	      </div>
	    </div><!-- uddēsa 8 !-->
	    <div type="uddēsa" n="9">
	      <div type="section" n="383">
		<p>iha khalu pāīṇaṁ vā paḍīṇaṁ vā dāhiṇaṁ vā udīṇaṁ vā santēgaïyā saḍḍhā bhavanti gāhāvaī vā jāva kammakarīō vā, tēsiṁ ca ṇaṁ ēvaṁ vuttapuvvaṁ bhavaï — jē imē bhavanti samaṇā bhagavantō sīlamantā vayamantā guṇamantā sañjayā saṁvuḍā bambhacārī uvarayā mēhuṇāō dhammāō, nō khalu ēēsiṁ kappaï āhākammiē asaṇē vā pāṇē vā khāimē vā sāimē vā bhottaē vā pāyaē vā, sejjaṁ puṇa imaṁ amhaṁ appaṇō aṭṭhāē niṭṭhiyaṁ  taṁ jahā — asanaṁ vā jāva savvamēya samaṇāṇaṁ nisirāmō, aviyāiṁ vayaṁ pacchā vi appaṇō aṭṭhāē asanaṁ vā jāva cēissāmō, ēyappagāraṁ nigghōsaṁ soccā nisamma tahappagāraṁ asanaṁ vā jāva aphāsuyaṁ anēsaṇijjaṁ [ti mannamāṇē] lābhē santē nō paḍigāhejjā.</p>
	      </div>
	      <div type="section" n="384">
		<p>sē bhikkhū vā bhikkhuṇī vā samāṇē vā vasamāṇē vā gāmāṇugāmaṁ vā dūijjamāṇē sejjaṁ puṇa jāṇejjā-gāmaṁ vā [nagaraṁ vā khēḍaṁ vā kabbaḍaṁ vā maḍambaṁ vā paṭṭaṇaṁ vā dōṇamuhaṁ vā āgaraṁ vā nigamaṁ vā āsamaṁ vā sannivēsaṁ vā] rāyahāṇiṁ vā imaṁsi khalu, gāmaṁsi vā jāva rāyahāṇiṁsi vā-santēgaïyassa bhikkhussa purēsanthuyā vā pacchāsanthuyā vā parivasanti, taṁ jahā — gāhāvaī vā jāva kammakarīō vā tahappagārāiṁ kulāiṁ nō puvvāmēva bhattāē vā pāṇā vā nikkhamejja vā pavisejja vā, kēvalī būyā āyāṇamēyaṁ, purā pēhāē tassa parō aṭṭhāē asanaṁ vā pānaṁ vā khāimaṁ vā sāimaṁ vā uvakarejja vā uvakkhaḍejja vā, aha bhikkhūṇaṁ puvvōvadiṭṭhā ēsa païṇṇā ēsa hēū ēsa kāraṇaṁ ēsa uvaēsō jaṁ nō tahappagārāiṁ kulāiṁ puvvāmēva bhattāē vā pāṇāē vā pavisejja vā nikkhamejja vā sē tamāyāē ēgantamavakkamejjā ēgantamavakkamettā anāvāyamasaṁlōē ciṭṭhejjā.</p>
		<p>sē tattha kālēṇa anupavisejjā anupavisettā tatthiyarēyarēhiṁ kulēhiṁ sāmudāniyaṁ ēsiyaṁ vēsiyaṁ piṇḍavāyaṁ ēsittā āhāraṁ āhārejjā, siyā sē parō kālēṇa anupaviṭṭhassa āhākammiyaṁ asanaṁ vā pānaṁ vā khāimaṁ vā sāimaṁ vā uvakarejja vā uvakkhaḍejja vā taṁ cēgaïō tusiṇīō uvēhejjā, āhaḍamēva paccāikkhissāmi, māiṭṭhāṇaṁ samphāsē, nō ēvaṁ karejjā, sē puvvāmēva ālōejjā āusō tti vā bhagini tti vā, nō khalu mē kappaï āhākammiyaṁ asanaṁ vā jāva sāimaṁ vā bhottaē vā pāyaē vā mā uvakarēhi mā uvakkhaḍēhi, sē sēvaṁ vayantassa parō āhākammiyaṁ asanaṁ vā pānaṁ vā khāimaṁ vā sāimaṁ vā uvakkhaḍettā āhaṭṭu dalaejjā tahappagāraṁ asanaṁ vā0 aphāsuyaṁ0 lābhē santē nō paḍigāhejjā.</p>
	      </div>
	      <div type="section" n="385">
		<p>sē bhikkhū vā [bhikkhuṇī vā gāhāvaï-kulaṁ piṇḍavāya-paḍiyāē aṇupaviṭṭhē] samāṇē sejjaṁ puṇa jāṇejjā — maṁsaṁ vā macchaṁ vā bhajjijjamāṇaṁ pēhāē tēllapūyaṁ vā āēsāē uvakkhaḍijjamāṇaṁ pēhāē nō khaddhaṁ-khaddhaṁ uvasaṅkamittu ōbhāsejjā nannattha gilāṇaṇīssāē.</p>
	      </div>
	      <div type="section" n="386">
		<p>sē bhikkhū vā jāva samāṇē annataraṁ bhōyaṇa-jāyaṁ paḍigāhettā subbhiṁ-subbhiṁ bhoccā dubbhiṁ-dubbhiṁ pariṭṭhavēi, māiṭṭhāṇaṁ samphāsē, nō ēvaṁ karejjā, subbhiṁ vā dubbhiṁ vā savvaṁ bhuñjē na chaḍḍaē.</p>
	      </div>
	      <div type="section" n="387">
		<p>sē bhikkhū vā jāva samāṇē annataraṁ vā pānagajāyaṁ paḍigāhettā pupkaṁ pupkaṁ āviittā kasāyaṁ kasāyaṁ pariṭṭhavēi, māiṭṭhāṇaṁ samphāsē, nō ēvaṁ karejjā, pupphaṁ pupphēti vā kasāyaṁ kasāē tti vā savvamēyaṁ bhuñjejjā, nō kiñci vi pariṭṭhavejjā.</p>
	      </div>
	      <div type="section" n="388">
		<p>sē bhikkhū vā bhikkhuṇī vā bahupariyāvaṇṇaṁ bhōyaṇa-jāyaṁ paḍigāhettā bahavē sāhammiyā tattha vasanti sambhōiyā samaṇuṇṇā aparihāriyā adūragayā, tēsiṁ anālēiyā aṇāmantiyā pariṭṭhavēi0 māiṭṭhāṇaṁ samphāsē nō ēvaṁ karejjā, sē tamāyāē tattha gacchejjā gacchettā sē puvvāmēva ālōejjā — āusantō samaṇā imē mē asaṇē vā pāṇē vā khāimē vā sāimē vā bahupariyāvaṇṇē taṁ bhuñjaha ṇaṁ sē sēvaṁ vayantaṁ parō vaejjā — āusantō samaṇā, āhāramēyaṁ asanaṁ vā jāva sāimaṁ vā jāvaïyaṁ-jāvaïyaṁ parisaḍaï tāvaïyaṁ tāvaïyaṁ bhokkhāmō vā pāhāmō vā savvamēyaṁ parisaḍaï savvamēyaṁ bhokkhāmō vā pāhāmō vā.</p>
	      </div>
	      <div type="section" n="389">
		<p>sē bhikkhū vā jāva sejjaṁ puṇa jāṇejjā-asanaṁ vā pānaṁ vā khāimaṁ vā sāimaṁ vā paraṁ samuddissa bahiyā nīhaḍaṁ jaṁ parēhiṁ asamaṇuṇṇāyaṁ anisiṭṭhiṁ aphāsuyaṁ [anēsaṇijjaṁ ti mannamāṇē lābhē santē] nō paḍigāhejjā jaṁ parēhiṁ samaṇuṇṇāyaṁ sammaṁ nisiṭṭha-phāsuyaṁ ēsaṇijjaṁ ti mannamāṇē lābhē santē paḍigāhejjā, ēyaṁ khalu tassa bhikkhussa vā bhikkhuṇīē vā sāmaggiyaṁ [jaṁ savvaṭṭhēhiṁ samiē sahiē sayā jaē, ttibēmi].</p>
	      </div>
	    </div><!-- uddēsa 9 !-->
	    <div type="uddēsa" n="10">
	      <div type="section" n="390">
		<p>sē ēgaïō sāhāraṇaṁ vā piṇḍavāyaṁ paḍigāhettā tē sāhammiē anāpucchittā jassa-jassa icchaï tassa-tassa khaddhaṁ-khaddhaṁ dalaï, māiṭṭhāṇaṁ samphāsē, nō ēvaṁ karejjā. sē tamāyāē tattha gacchejjā gacchettā ēvaṁ vaejjā — āusantō samaṇā! santi mama purē-santhuyā vā pacchā-santhuyā vā taṁ jahā — āyariē vā uvajjhāē vā pavittī vā thērē vā gaṇī vā gaṇaharē vā gaṇāvacchēiē vā aviyāiṁ ēēsiṁ khaddhaṁ-khaddhaṁ dāhāmi, sē nēvaṁ vayantaṁ parō vaejjā — kāmaṁ khalu āusō! ahāpajjattaṁ nisirāhi jāvaïyaṁ-jāyaïyaṁ parō vayaï tāvaïyaṁ-tāvaïyaṁ nisirejjā, savvamēyaṁ parō vayaï savvamēyaṁ nisirejjā.</p>
	      </div>
	      <div type="section" n="391">
		<p>sē ēgaïō maṇunnaṁ bhōyaṇa-jāyaṁ paḍigāhettā pantēṇa bhōyaṇēṇaṁ palicchāēti, mā mēyaṁ dāiyaṁ santaṁ, daṭṭhūṇaṁ sayamāiē āyariē vā jāva gaṇāvacchēiē vā, nō khalu mē kassaï kiñci vi dāyavvaṁ siyā māiṭṭhāṇaṁ samphāsē, nō ēvaṁ karejjā. sē tamāyāē tattha gacchejja. gacchettā puvvāmēva uttāṇaē hatthē paḍiggahaṁ kaṭṭu — imaṁ khalu imaṁ khalutti ālōejjā nō kiñci vi nigūhejjā. sē ēgaïō annataraṁ bhōyaṇajāyaṁ paḍigāhettā bhaddayaṁ bhaddayaṁ bhoccā, vivaṇṇaṁ virasamāharaï, māiṭṭhāṇaṁ samphāsē nō ēvaṁ karejjā.</p>
	      </div>
	      <div type="section" n="392">
		<p>sē bhikkhū vā0 sejjaṁ puṇa jāṇejjā-antarucchuyaṁ vā ucchu-gaṇḍiyaṁ vā ucchu-cōyagaṁ vā ucchu-mērugaṁ vā ucchu-sālagaṁ vā ucchu-ḍagalaṁ vā simbaliṁ vā simbali thālagaṁ vā assiṁ khalu paḍiggahiyaṁsi appē siyā bhōyaṇajāē bahuujjhiyadhammiē tahappagāraṁ antarucchuyaṁ vā jāva simbali-thālagaṁ vā-aphāsuyaṁ [anēsaṇijjaṁ ti mannamāṇē lābhē santē] nō paḍigāhejjā.</p>
		<p>sē bhikkhū vā jāva sejjaṁ puṇa jāṇejjā — bahu aṭṭhiyaṁ vā maṁsaṁ vā macchaṁ vā bahu kaṇṭagaṁ assiṁ khalu paḍiggāhiyaṁsi appēsiyā bhōyaṇa-jāē bahuujjhiyaghammiē tahappagāraṁ bahu-aṭṭhiyaṁ vā maṁsaṁ vā bahu kaṇṭagaṁ-aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā jāva samāṇē siyā ṇaṁ parō bahu — aṭṭhiēṇa maṁsēṇa vā macchēṇa vā uvanimantejjā āusantō samaṇā! abhikaṅkhasi bahu-aṭṭhiyaṁ maṁsaṁ paḍigāhittaē? ēyappagāraṁ nigghōsaṁ soccā nisamma sē puvvāmēva ālōejjā āusō tti vā bhaïṇi tti vā nō khalu mē kappaï sē bahu-aṭṭhiyaṁ maṁsaṁ paḍigāhittaē, abhikaṅkhasi mē dāuṁ jāvaïyaṁ tāvaïyaṁ poggalaṁ dalayāhi, mā aṭṭhiyāiṁ, sē sēvaṁ vayantassa parō abhihaṭṭu antō-paḍiggahagaṁsi bahu-aṭṭhiya maṁsaṁ paribhāettā nihaṭṭu dalaejjā, tahappagāraṁ paḍiggahaṁ parahatthaṁsi vā parapāyaṁsi vā aphāsuyaṁ anēsaṇijjaṁ [ti mannamāṇē lābhē santē nō paḍigāhejjā.</p>
		<p>sē āhacca paḍigāhiē siyā taṁ nō hitti vaejjā nō aṇahitti vaejjā, sē tamāyāē ēgantamavakkamejjā ēgantamavakkamettā ahē ārāmaṁsi vā ahē uvassayaṁsi vā appaṇḍē santāṇaē maṁsagaṁ macchagaṁ bhoccā aṭṭhiyāiṁ kaṇṭaē gahāya sē tamāyāē ēgantamavakkamejjā ēgantavakkamettā ahē jhāmathaṇḍilaṁsi vā jāva pamajjiya-pamajjiya taō sañjayāmēva pariṭṭhavijjā.</p>
	      </div>
	      <div type="section" n="393">
		<p>sē bhikkhu vā jāva samāṇē siyā sē parō abhihaṭṭu antō-paḍiggahē bilaṁ vā lōṇaṁ ubbhiyaṁ vā lōṇaṁ paribhāettā nīhaṭṭu dalaejjā, tahappagāraṁ paḍiggahaṁ parahatthaṁsi vā parapāyaṁsi vā — aphāsuyaṁ anēsaṇijjaṁ [ti mannamāṇē lābhē santē] nō paḍigāhejjā.</p>
		<p>sē āhacca paḍiggāhiē siyā taṁ ca nāidūragaē jāṇejjā, sē tamāyāē tattha gacchejjā gacchettā puvvāmēva ālōejjā — āusō tti vā bhaïṇi tti vā imaṁ tē kiṁ jāṇayā dinnaṁ udāhu ajāṇayā? sē ya bhaṇejjā — nō khalu mē jāṇayā dinnaṁ, ajāṇayā dinnaṁ, kāmaṁ khalu āusō, idāniṁ nisirāmi taṁ bhuñjaha vā ṇaṁ paribhāēha vā ṇaṁ, taṁ parēhiṁ samaṇunnāyaṁ samaṇusiṭṭhaṁ taō sañjayāmēva bhuñjejja vā pīejja vā, jaṁ ca nō sañcāēti bhottaē vā pāyaē vā sāhammiyā tatthaṁ vasanti sambhōiyā samaṇunnā aparihāriyā adūragayā tēsiṁ anuppadātavvaṁ siyā, nō jattha sāhammiyā siyā jahēva bahupariyāvannē kīrati tahēva kāyavvaṁ siyā, ēvaṁ khalu tassa bhikkhussa vā bhikkhuṇīē vā sāmaggiyaṁ [jaṁ savvaṭṭhēhiṁ samiē sahiē sayā jaē] — ttibēmi.</p>
	      </div>
	    </div><!-- uddēsa 10 !-->
	    <div type="uddēsa" n="11">
	      <div type="section" n="394">
		<p>bhikkhāgā nāmēgē ēvamāhaṁsu samāṇē vā vasamāṇē vā gāmāṇugāmaṁ vā dūijjamāṇē maṇunnaṁ bhōyaṇa-jāyaṁ labhittā sē bhikkhū gilāi, sē handaha ṇaṁ tassāharaha, sē ya bhikkhū nō bhuñjejjā tumaṁ cēva ṇaṁ bhuñjejjāsi, sē ēgaïō bhokkhāmitti kaṭṭu paliuñciya-paliuñciya ālōejjā taṁ jahā imē piṇḍē imē lōē imē tittē imē kaḍuyaē imē kasāē imē ambilē imē mahurē nō khalu ettō kiñci gilāṇassa sayati tti māiṭṭhāṇaṁ samphāsē, nō ēvaṁ karejjā tahāṭhiyaṁ ālōejjā jahāṭhiyaṁ gilāṇassa sadati-tti, taṁ tittayaṁ tittaetti vā kaḍuyaṁ kaṭuetti vā kasāyaṁ kasāetti vā ambilaṁ ambiletti vā mahuraṁ mahuretti vā.</p>
	      </div>
	      <div type="section" n="395">
		<p>bhikkhāgā nāmēgē ēvamāhaṁsu samāṇē vā vasamāṇē vā gāmāṇugāmaṁ dūijjamāṇē vā maṇunnaṁ bhōyaṇa-jāyaṁ labhittā sē ya bhikkhū gilāi sē handaha ṇaṁ tassa āharaha, sē ya bhikkhu nō bhuñjejjā āharejjā, sē ṇaṁ nō khalu mē antarāē āharissāmi iccēyāiṁ āyataṇāiṁ uvāikamma.</p>
	      </div>
	      <div type="section" n="396">
		<p>aha bhikkhū jāṇejjā satta piṇḍēsaṇāō satta pāṇēsaṇāō, tattha khalu imā paḍhamā piṇḍēsaṇā-asaṁsaṭṭhē hatthē asaṁsaṭṭhē mattē-tahappagārēṇa asaṁsaṭṭhēṇa hatthēṇa vā mattēṇa vā asanaṁ vā jāva sāimaṁ vā sayaṁ vā ṇaṁ jāejjā parō vā sē dejjā-phāsuyaṁ [ēsaṇijjaṁ ti mannamāṇē lābhē santē] paḍigāhejjā — paḍhamā piṇḍēsaṇā.</p>
		<p>ahāvarā doccā piṇḍēsaṇā-saṁsaṭṭhē hatthē saṁsaṭṭhē mattē-[tahahappagārēṇa saṁsaṭṭhēṇa hatthēṇa vā mattēṇa vā asanaṁ vā pānaṁ vā khāimaṁ vā sāimaṁ vā sayaṁ vā ṇaṁ jāejjā parō vā sē dejjā phāsuyaṁ ēsaṇijjaṁ ti mannamāṇē lābhē santē paḍigāhejjā] — doccā piṇḍēsaṇā.</p>
		<p>ahāvarā taccā piṇḍēsaṇā-iha khalu pāīṇaṁ vā paḍīṇaṁ vā dāhiṇaṁ vā udīṇaṁ vā santēgaïyā saḍḍhā bhavanti — gāhāvaī vā jāva kammakarīō vā tēsiṁ ca ṇaṁ annatarēsu viruvaruvēsu bhāyaṇa-jāēsu uvanikkhittapuvvē siyā taṁ jahā — thālaṁsi vā piḍharaṁsi vā saragaṁsi vā paragaṁsi vā, varagaṁsi vā, aha puṇēvaṁ jāṇejjā — asaṁsaṭṭhē hatthē saṁsaṭṭhē mattē, saṁsaṭṭhē vā hatthē asaṁsaṭṭhē mattē, sē ya paḍiggahadhārī siyā pāṇipaḍiggahiē vā, sē puvvāmēva ālōejjā āusō tti vā bhagini tti vā ēēṇaṁ tumaṁ asaṁsaṭṭhēṇa hatthēṇa saṁsaṭṭhēṇa mattēṇa saṁsaṭṭhēṇa vā hatthēṇa asaṁsaṭṭhēṇa mattēṇa assiṁ paḍiggahagaṁsi vā pāṇiṁsi vā nihaṭṭu ucittuṁ dalayāhi tahappagāraṁ bhōyaṇa-jāyaṁ sayaṁ vā ṇaṁ jāejjā parō vā sē dejjā-phāsuyaṁ ēsaṇijjaṁ lābhē santē paḍigāhejjā.  taccā piṇḍēsaṇā.</p>
		<p>ahāvarā caütthā piṇḍēsaṇā — sē bhikkhū vā jāva sē jjaṁ puṇa jāṇejjā-pihuyaṁ vā [bahurajaṁ vā bhujjiyaṁ vā manthuṁ vā cāulaṁ vā] cāula-palambaṁ vā assiṁ khalu paḍiggahiyaṁsi appē pacchākammē appē pajjavajāē, tahappagāraṁ pihuyaṁ vā jāva cāula-palambaṁ vā sayaṁ vā ṇaṁ jāejjā parō vā sē dejjā-[phāsuyaṁ ēsaṇijjaṁ ti mannamāṇē lābhē santē] paḍigāhejjā. caütthā piṇḍēsaṇā.</p>
		<p>ahāvarā pañcamā piṇḍēsaṇā — sē bhikkhū vā jāva samāṇē uggahitamēva bhōyaṇa-jāyaṁ jāṇejjā taṁ jahā sarāvaṁsi vā ḍiṇḍimaṁsi vā kōsagaṁsi vā, aha puṇa ēvaṁ jāṇejjā — bahupariyāvannē pāṇīsu dagalēvē, tahappagāraṁ asanaṁ vā pānaṁ vā khāimaṁ vā sāimaṁ vā sayaṁ vā ṇaṁ jāejjā [parō vā sē dejjā-phāsuyaṁ ēsaṇijjaṁ ti mannamāṇē lābhē santē] paḍigāhejjā. pañcamā piṇḍēsaṇā.</p>
		<p>ahāvarā chaṭṭhā piṇḍēsaṇā — sē bhikkhu vā jāva paggahiyamēva bhōyaṇa-jāyaṁ jāṇejjā — jaṁ ca sayaṭṭhāē paggahiyaṁ jaṁ ca paraṭṭhāē paggahiyaṁ, taṁ pāya-pariyāvannaṁ taṁ pāṇi pariyāvaṇṇaṁ — phāsuṁya [ēsaṇijjaṁ ti mannamāṇē lābhē santē] paḍigāhejjā. chaṭhṭhā piṇḍēsaṇā.</p>
		<p>ahāvarā sattamā piṇḍēsaṇā — sē bhikkhu vā jāva samāṇē bahuujjhiya-dhammiyaṁ bhōyaṇa-jāyaṁ jāṇejjā, jaṁ cannē bahavē dupaya-caüppaya-samaṇa-māhaṇa-atihi-kivaṇa-vaṇīmagā nāvakaṅkhanti tahappagāraṁ ujjhiya-dhammiyaṁ bhōyaṇa-jāyaṁ sayaṁ vā ṇaṁ jāejjā parō vā sē dejjā-[phāsuyaṁ ēsaṇijjaṁ ti mannamāṇē lābhē santē] paḍigāhejjā. sattamā piṇḍēsaṇā iccēyāō satta piṇḍēsaṇāō, ahāvarāō satta pāṇēsaṇāō.</p>
		<p>tattha khalu imā paḍhamā pāṇēsaṇā — asaṁsaṭṭhē hatthē asaṁsaṭṭhē mattē0</p>
		<p>ahāvarā doccā pāṇēsaṇā saṁsaṭṭhē hatthē saṁsaṭṭhē mattē0</p>
		<p>ahāvarā taccā pāṇēsaṇā — iha khalu pāīṇaṁ vā paḍīṇaṁ vā dāhiṇaṁ vā udīṇaṁ vā santēgaïyā saḍḍhā bhavanti0</p>
		<p>ahāvarā caütthā pāṇēsaṇā-sē bhikkhu vā jāva samāṇē sejjaṁ puṇa pāṇaga-jāyaṁ jāṇejjā taṁ jahā — tilōdagaṁ vā tusōdagaṁ vā javōdagaṁ vā āyāmaṁ vā sōvīraṁ vā suddhiviyaḍaṁ vā assiṁ khaluṁ paḍiggahiyaṁsi appē pacchākammē appē pajjavajāē tahappagāraṁ tilōdagaṁ vā tusōdagaṁ vā javōdagaṁ vā āyāmaṁ vā sōvīraṁ vā suddhaviyaḍaṁ vā sayaṁ vā ṇaṁ jāejjā parō vā sē dejjā-phāsuyaṁ ēsaṇijjaṁ jāva paḍigāhejjā.</p>
		<p>ahāvarā pañcamā pāṇēsaṇā — sē bhikkhū vā jāva samāṇē uggahitamēva pānaga-jāyaṁ jāṇejjā.</p>
		<p>ahāvarā chaṭṭhā pāṇēsaṇā-sē bhikkhū vā jāva samāṇē paggahiyamēva pānaga-jāyaṁ jāṇejjā.</p>
		<p>ahāvarā sattamā pāṇēsaṇā — sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē aṇupaviṭṭhē samāṇē bahuujjhiya-dhammiya pānaga-jāyaṁ jāṇejjā.</p>
	      </div>
	      <div type="section" n="397">
		<p>iccēyāsiṁ sattaṇhaṁ piṇḍēsaṇāṇaṁ sattaṇhaṁ pānēsaṇāṇaṁ annataraṁ paḍimaṁ paḍivajjamāṇē nō ēvaṁ vaejjā — micchā paḍivannā khalu ētē bhayantārō ahamēgē sammaṁ paḍivannē, jē ētē bhayantārō ēyāō paḍimāō paḍivajjittāṇaṁ viharanti jō ya ahamaṁsi ēyaṁ paḍimaṁ paḍivajjittāṇaṁ viharāmi savvē vi tē u jiṇāṇāē uvaṭṭhiyā annōnnasamāhīē ēvaṁ ca ṇaṁ viharanti, ēyaṁ khalu tassa bhikkhussa vā bhikkhuṇīē vā sāmaggiyaṁ0 ttibēmi].</p>
	      </div>
	    </div><!-- uddēsa 11 !-->
	  </div><!-- ajjhayaṇa 1 !-->
	  <div type="ajjhayaṇa" n="2">
	    <head>bīyaṁ ajjhayaṇaṁ – sejjā</head>
	    <div type="uddēsa" n="1">
	      <div type="section" n="398">
		<p>sē bhikkhū vā bhikkhuṇī vā abhikaṅkhejjā uvassayaṁ ēsittaē anupavisittā gāmaṁ vā [nagaraṁ vā khēḍaṁ vā kabbaḍaṁ vā maḍambaṁ vā paṭṭaṇaṁ vā dōṇamuhaṁ vā āgaraṁ vā nigamaṁ vā āsamaṁ vā sannivēsaṁ vā] rāyahāṇiṁ vā sejjaṁ puṇa uvassayaṁ jāṇejjā — saaṇḍaṁ [sapānaṁ sabīyaṁ sahariyaṁ saüsaṁ saüdayaṁ saüttiṅga-paṇaga-daga-maṭṭiya-makkaḍā] santāṇayaṁ tahappagārē uvassaē nō ṭhāṇaṁ vā sejjaṁ vā nisīhiyaṁ vā cētejjā.</p>
		<p>sē bhikkhū vā bhikkhuṇī vā sejjaṁ puṇa uvassayaṁ jāṇejjā-appaṇḍaṁ appapānaṁ jāva appa santāṇagaṁ tahappagārē uvassaē paḍilēhittā pamajjittā taō sañjayāmēva ṭhāṇaṁ vā sejjaṁ vā nisīhiyaṁ vā cētejjā.</p>
		<p>sejjaṁ puṇa uvassayaṁ jāṇejjā — assimpaḍiyāē ēgaṁ sāhammiyaṁ samuddissa pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ anisaṭṭhaṁ abhihaḍaṁ āhaṭṭu cētēti, tahappagārē uvassaē purisantarakaḍē vā apurisantarakaḍē vā jāva anāsēvitē vā nō ṭhāṇaṁ vā sejjaṁ vā nisīhiyaṁ vā cētejjā.</p>
		<p>[sejjaṁ puṇa uvassayaṁ jāṇejjā — assimpaḍiyāē bahavē sāhammiyā samuddissa pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ anisaṭṭhaṁ abhihaḍaṁ āhaṭṭu cētēti tahappagārē uvassaē purisantarakaḍē vā apurisantarakaḍē vā attaṭṭhiē vā anattaṭṭhiē vā paribhuttē vā aparibhuttē vā āsēvitē vā anāsēvitē vā nō ṭhāṇaṁ vā sejjaṁ vā nisīhiyaṁ vā cētejjā.</p>
		<p>sejjaṁ puṇa uvassayaṁ jāṇejjā — assimpaḍiyāē ēgaṁ sāhammiṇaṁ samuddissa pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ anisaṭṭhaṁ abhihaḍaṁ āhaṭṭu cētēti tahappagārē uvassaē purisantarakaḍē vā apurisantarakaḍē vā jāva anāsēvitē vā nō ṭhāṇaṁ vā sejjaṁ vā nisīhiyaṁ vā cētejjā.</p>
		<p>sejjaṁ puṇa uvassayaṁ jāṇejjā — assimpaḍiyāē bahavē sāhammiṇīō samuddissa pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ anisaṭṭhaṁ abhihaḍaṁ āhaṭṭu cētēti tahappagārē uvassaē purisantarakaḍē jāva anāsēvitē vā nō ṭhāṇaṁ vā sē jjaṁ vā nisīhiyaṁ vā cētejjā] -</p>
		<p>sē bhikkhū vā bhikkhuṇī vā sejjaṁ puṇa uvassayaṁ jāṇejjā — bahavē samaṇa-māhaṇa-atihi-kivaṇa-vaṇīmaē pagaṇiya-pagaṇiya samuddissa pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ anisaṭṭhaṁ abhihaḍaṁ āhaṭṭu cēēi tahappagārē uvassaē purisantarakaḍē vā apurisantarakaḍē vā jāva anāsēviē vā nō ṭhāṇaṁ vā sejjaṁ vā nisīhiyaṁ vā cētejjā.</p>
		<p>sē bhikkhū vā bhikkhuṇī vā sejjaṁ puṇa uvassayaṁ jāṇejjā-bahavē samaṇa-māhaṇa-atihi-kivaṇa -vaṇīmaē samuddissa pāṇāiṁ bhūyāiṁ jīvāiṁ sattāiṁ jāva anāsēviē nō ṭhāṇaṁ vā sejjaṁ vā nisīhiyaṁ vā cētejjā aha puṇēvaṁ jāṇejjā — purisantarakaḍē jāva āsēviē paḍilēhittā pamajjittā taō sañjayāmēva ṭhāṇaṁ vā sejjaṁ vā nisīhiyaṁ vā cētejjā.</p>
		<p>sē bhikkhū vā bhikkhuṇī vā sejjaṁ puṇaṁ uvassayaṁ jāṇejjā — assañjaē bhikkhupaḍiyāē kaḍiē vā ukkambiē vā channē vā littē vā ghaṭṭhē vā maṭṭhē vā saṁmaṭṭhē vā sampaghūmiē vā tahappagārē uvassaē apurisantarakaḍē [anattaṭṭhiē aparibhuttē] anāsēviē nō ṭhāṇaṁ vā sejjaṁ vā nisīhiyaṁ vā cētejjā, aha puṇēvaṁ jāṇejjā purisantarakaḍē āsēviē paḍilēhittā pamajjittā taō sañjayāmēva ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="399">
		<p>sē bhikkhū vā bhikkhuṇī vā sejjaṁ puṇa uvassayaṁ jāṇejjā — assañjaē bhikkhu-paḍiyāē khuḍḍiyāō duvāriyāō mahalliyāō kujjā, jahā piṇḍēsaṇāē jāva santhāragaṁ santhārejjā bahiyā vā ninnakkhu tahappagārē uvassaē apurisantarakaḍē [aṇattaṭṭhiē aparibhuttē] anāsēvitē nō ṭhāṇaṁ vā sejjaṁ vā nisīhiyaṁ vā cētejjā, aha puṇēvaṁ jāṇejjā — purisantarakaḍē āsēviē paḍilēhittā pamajjittā taō sañjayāmēva ṭhāṇaṁ vā sejjaṁ vā nisīhiyaṁ vā cētejjā.</p>
		<p>sē bhikkhū vā bhikkhuṇī vā sejjaṁ puṇa uvassayaṁ jāṇejjā — assañjaē bhikkhu-paḍiyāē udagappasūyāṇi kandāṇi vā mūlāṇi vā pattāṇi vā pupphāṇi vā phalāṇi vā bīyāṇi vā hariyāṇi vā ṭhāṇāō ṭhāṇaṁ sāharati bahiyā vā ninnakkhu tahappagārē uvassaē apurisantarakaḍē jāva nō ṭhāṇaṁ vā sejjaṁ vā nisīhiyaṁ vā cētejjā aha puṇēvaṁ jāṇejjā-purisantarakaḍē [attaṭṭhiē paribhuttē āsēviē paḍilēhittā pamajjittā taō sañjayāmēva ṭhāṇaṁ vā sejjaṁ vā nisīhiyaṁ vā] cētejjā.</p>
		<p>sē bhikkhū vā bhikkhuṇī vā sejjaṁ puṇaṁ uvassayaṁ jāṇejjā — assañjaē bhikkhupaḍiyāē pīḍhaṁ vā phalagaṁ vā nissēṇiṁ vā udūhalaṁ vā ṭhāṇāō ṭhāṇaṁ sāharaï bahiyā vā ninnakkhu tahappagārē uvassaē apurisantarakaḍē jāva nō ṭhāṇaṁ vā sejjaṁ vā nisīhiyaṁ vā cētejjā aha puṇēvaṁ jāṇejjā — purisantarakaḍē jāva cētejjā.</p>
	      </div>
	      <div type="section" n="400">
		<p>sē bhikkhū vā bhikkhuṇī vā sejjaṁ puṇa uvassayaṁ jāṇejjā — taṁ jahā — khandhaṁsi vā mañcaṁsi vā mālaṁsi vā pāsāyaṁsi vā hammiyatalaṁsi vā annataraṁsi vā tahappagāraṁsi antalikkhajāyaṁsi, nannattha āgāḍhānāgāḍhēhiṁ kāraṇēhiṁ ṭhāṇaṁ vā sejjaṁ vā nisīhiyaṁ vā cētejjā. sē ya āhacca cētitē siyā nō tattha sīōdaga-viyaḍēṇa vā usiṇōdaga-viyaḍēṇa vā hatthāṇi vā pādāṇi vā acchīṇi vā dantāṇi vā muhaṁ vā ucchōlejjā vā pahōejjā vā. nō tattha ūsaḍhaṁ pagarejjā, taṁ jahā — uccāraṁ vā pāsavaṇaṁ vā khēlaṁ vā sindhāṇaṁ vā vantaṁ vā pittaṁ vā pūtiṁ vā sōṇiyaṁ vā annayaraṁ vā sarīrāvayavaṁ vā, kēvalī būyā āyāṇamēyaṁ, sē tattha ūsaḍhaṁ pagarēmāṇē payalejja vā pavaḍejja vā sē tattha payalamāṇē vā pavaḍamāṇē vā hatthaṁ vā [pāyaṁ vā bāhuṁ vā ūruṁ vā] udaraṁ vā sīsaṁ vā annataraṁ vā kāyaṁsi indiya-jālaṁ lūsejja vā pāṇāṇi vā bhūyāṇi vā jīvāṇi vā sattāṇi vā abhihaṇejja vā [vattejja vā lēsejja vā saṅghasejja vā saṅghaṭṭejja vā pariyāvejja vā kilāmejja vā ṭhāṇāō ṭhāṇaṁ saṅkāmejja vā jīviāō] vavarōvejja vā aha bhikkhūṇaṁ puvvōvadiṭṭhā ēsa païṇṇā [ēsa hēū ēsa kāraṇaṁ ēsa uvaēsō] jaṁ tahappagārē uvassaē antalikkhajāē nō ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="401">
		<p>sē bhikkhū vā bhikkhuṇī vā sejjaṁ puṇa uvassayaṁ jāejjā — saïtthiyaṁ sakhuḍḍaṁ sapasubhattapānaṁ tahappagārē sāgāriē uvassaē nō ṭhāṇaṁ vā sejjaṁ vā nisīhiyaṁ vā cētejjā āyāṇamēya bhikkhussa gāhāvaï-kulēṇa saddhiṁ saṁvasamāṇassa alasagē vā visūiyā vā chaḍḍī vā uvvāhejjā annatarē vā sē dukkhē rōgātaṅkē samuppajjejjā, assañjaē kaluṇa-paḍiyāē taṁ bhikkhussa gātaṁ tēllēṇa vā ghaēṇa vā navanīēṇa vā vasāē vā abbhaṅgejja vā makkhejja vā siṇāṇēṇa vā kakkēṇa vā loddhēṇa vā vaṇṇēṇa vā cuṇṇēṇa vā paümēṇa vā āghaṁsejja vā paghaṁsejja vā uvvalejja vā uvvaṭṭejja vā sīōdaga-viyaḍēṇa vā usiṇōdaga viyaḍēṇa vā ucchōlejja vā pahōejja vā siṇāvejja vā siñcejja vā dāruṇā vā dārupariṇāmaṁ kaṭṭu aganikāyaṁ ujjālejja vā pajjālejja vā ujjālettā pajjālettā kāyaṁ āyāvejja vā payāvejja vā, aha bhikkhūṇaṁ puvvōvadiṭṭhā ēsa païṇṇā ēsa uvaēsō jaṁ tahappagārē sāgāriē uvassaē nō ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="402">
		<p>āyāṇamēyaṁ bhikkhussa sāgāriē uvassaē saṁvasamāṇassa — iha khalu gāhāvaī vā [gāhāvaïṇīō vā gāhāvaï-puttā vā gāhāvaï-dhūyāō vā gāhāvaï suṇhāō vā dhāīō vā dāsā vā dāsīō vā kammakarā vā] kammakarīō vā annamannaṁ akkōsanti vā bandhanti vā rumbhanti vā uddavēnti vā, aha bhikkhū ṇaṁ uccāvayaṁ maṇaṁ niyacchejjā — ētē khalu annamannaṁ akkōsantu vā mā vā akkōsantu jāva mā vā uddavēntu, aha bhikkhūṇaṁ puvvōvadiṭṭhā ēsa païṇṇā jāva jaṁ tahappagārē sāgāriē uvassaē nō ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="403">
		<p>āyāṇamēyaṁ bhikkhussa gāhāvaīhiṁ saddhiṁ saṁvasamāṇassa, iha khalu gāhāvaī appaṇō saaṭṭhāē aganikāyaṁ ujjālejjā vā pajjālejja vā vijjhāvejja vā, aha bhikkhū uccāvayaṁ maṇaṁ niyacchejjā — ētē khalu aganikāyaṁ ujjālēntu vā mā vā ujjālēntu pajjālēntu vā mā vā pajjālēntu vijjhāvēntu vā mā vā vijjhāvēntu, aha bhikkhuṇaṁ puvvōvadiṭṭhā ēsa païṇṇā jaṁ tahappagārē sāgāriē uvassaē nō ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="404">
		<p>āyāṇamēyaṁ bhikkhussa gāhāvaīhiṁ saddhiṁ saṁvasamāṇassa — iha khalu gāhāvaïssa kuṇḍalē vā guṇē vā maṇī vā mottiē vā hiraṇṇē vā suvaṇṇē vā kaḍagāṇi vā tuḍiyāṇi vā tisarāgāṇi vā pālambāṇi vā hārē vā addhahārē vā ēgāvalī vā muttāvalī vā kanagāvalī vā rayaṇāvalī vā taruṇiyaṁ vā kumāriṁ alaṅkiya-vibhūsiyaṁ pēhāē, aha bhikkhū uccāvayaṁ maṇaṁ niyacchejjā — ērisiyā vā sā nō vā ērisiyā — iti vā ṇaṁ būyā iti vā ṇaṁ maṇaṁ sāejjā, aha bhikkhūṇaṁ puvvōvadiṭṭhā [ēsa païṇṇā ēsa hēū ēsa kāraṇaṁ ēsa uvaēsō] jaṁ tahappagārē uvassaē nō ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="405">
		<p>āyāṇamēyaṁ bhikkhussa gāhāvaīhiṁ saddhiṁ saṁvasamāṇassa — iha khalu gāhāvaïṇīō vā gāhāvaï-dhūyāō vā gāhāvaï-suṇhāō vā gāhāvaï-dhāīō vā gāhāvaï-dāsīō vā gāhāvaï-kammakarīō vā tāsiṁ ca ṇaṁ ēvaṁ vuttapuvvaṁ bhavaï — jē imē bhavanti samaṇā, bhagavantō [sīlamantā vayamantā guṇamantā sañjayā saṁvuḍā bambhacārī] uvarayā mēhuṇāō dhammāō, nō khalu ētēsiṁ kappaï mēhuṇaṁ dhammaṁ pariyāraṇāē āuṭṭittaē, jā ya khalu ēēhiṁ saddhiṁ mēhuṇaṁ dhammaṁ pariyāraṇāē āuṭṭejjā puttaṁ khalu sā labhejjā-ōyassiṁ tēyassiṁ vaccassiṁ jasassiṁ samparāiyaṁ ālōyaṇadarisaṇijjaṁ ēyappagāraṁ nigghōsaṁ soccā nisamma tāsiṁ ca ṇaṁ annayarī saḍḍhī taṁ tavassiṁ bhikkhuṁ mēhuṇaṁ dhammaṁ paḍiyāraṇāē āuṭṭāvejjā, aha bhikkhuṇaṁ puvvōvadiṭṭhā [ēsa païṇṇā jāva uvaēsō] jaṁ tahappagārē sāgāriē uvassaē nō ṭhāṇaṁ vā sejjaṁ vā nisīhiyaṁ vā cētejjā, ēyaṁ khalu tassa bhikkhussa vā bhikkhuṇīē vā sāmaggiya [jaṁ savvaṭṭhēhiṁ samiē sahiē sayājaē — ttibēmi].</p>
	      </div>
	    </div><!-- uddēsa 1 !-->
	    <div type="uddēsa" n="2">
	      <div type="section" n="406">
		<p>gāhāvaī nāmēgē sui-samāyārā bhavanti, bhikkhū ya asiṇāṇaē mōyasamāyārē sē taggandhē duggandhē paḍikūlē paḍilōbhē yāvi bhavaï, jaṁ puvvakammaṁ taṁ pacchākammaṁ jaṁ pacchākammaṁ taṁ puvvakammaṁ taṁ bhikkhu-paḍiyāē vaṭṭamāṇē karejjā vā nō vā karejjā, aha bhikkhūṇaṁ puvvōvadiṭṭhā [ēsa païṇṇā jāva ēsa uvaēsō] jaṁ tahappagārē uvassaē nō ṭhāṇaṁ vā [sejjaṁ vā nisīhiyaṁ vā] cētejjā.</p>
	      </div>
	      <div type="section" n="407">
		<p>āyāṇamēyaṁ bhikkhussa gāhāvaīhiṁ saddhiṁ saṁvasamāṇassa — iha khalu gāhāvaïssa appaṇō saaṭṭhāē virūvarūvē bhōyaṇa-jāē uvakkhaḍiē siyā aha pacchā bhikkhu paḍiyāē asanaṁ vā pānaṁ vā khāimaṁ vā sāimaṁ vā ukkhaḍejja vā uvakarejja vā taṁ ca bhikkhū abhikaṅkhejjā bhottaē vā pāyaē vā viyaṭṭittaē vā, aha bhikkhūṇaṁ puvvōvadiṭṭhā [ēsa païṇṇā jāva jaṁ] jaṁ tahappagārē uvassaē nō ṭhāṇaṁ vā jāva cētejjā.</p>
	      </div>
	      <div type="section" n="408">
		<p>āyāṇamēyaṁ bhikkhussa gāhāvaïṇā saddhiṁ saṁvasamāṇassa — iha khalu gāhāvaïssa appaṇō sayaṭṭhāē virūvarūvāiṁ dāruyāiṁ bhinna-puvvāiṁ bhavanti, aha pacchā bhikkhupaḍiyāē virūvarūvāiṁ dāruyāiṁ bhindejja vā kiṇejja vā pāmiccejja vā dāruṇā vā dārupariṇāmaṁ kaṭṭu aganikāyaṁ ujjālejja vā pajjālejja vā tattha bhikkhū abhikaṅkhejjā āyāvettaē vā payāvettaē vā viyaṭṭittaē vā, aha bhikkhūṇaṁ puvvōvadiṭṭhā [ēsa païṇṇā jāva jaṁ] jaṁ tahappagārē uvassaē nō ṭhāṇaṁ vā jāva cētejjā.</p>
	      </div>
	      <div type="section" n="409">
		<p>sē bhikkhū vā bhikkhuṇī vā uccāra-pāsavaṇēṇaṁ uvvāhijjamāṇē rāō vā viālē vā gāhāvaï-kulassa duvārabāhaṁ avaṅguṇejjā, tēṇē ya tassandhicārī anupavisejjā, tassa bhikkhussa nō kappaï ēvaṁ vaïttaē-ayaṁ tēṇa pavisaï vā nō vā pavisaï uvvaliyaï vā nō vā uvalliyaï aïpatati vā nō vā aïpatati vadati vā nō vā vadati tēṇa haḍaṁ annēṇa haḍaṁ tassa haḍaṁ annassa haḍaṁ ayaṁ tēṇē ayaṁ uvacaraē ayaṁ hantā ayaṁ etthamakāsī, taṁ tavassiṁ bhikkhuṁ atēṇaṁ tēṇaṁ ti saṅkati, aha bhikkhūṇaṁ puvvōvadiṭṭhā [ēsa païṇṇā ēsa hēū ēsa kāraṇaṁ ēsa uvaēsō jaṁ tahappagārē uvassaē nō ṭhāṇaṁ vā sejjaṁ vā nisīhiyaṁ vā] cētejjā.</p>
	      </div>
	      <div type="section" n="410">
		<p>sē bhikkhū vā bhikkhuṇī vā sejjaṁ puṇa uvassayaṁ jāṇejjā-taṇa-puñjēsu vā palāla-puñjēsu vā saaṇḍē [sapāṇē sabīē sahariē saüsa saüdaē saüttiṅga-paṇaga-daga maṭṭiya-makkaḍā] santāṇaē tahappagārē uvassaē nō ṭhāṇaṁ vā sejjaṁ vā nisīhiyaṁ vā cētejjā sē bhikkhū vā bhikkhuṇī vā sejjaṁ puṇaṁ uvassayaṁ jāṇejjā-taṇa-puñjēsu vā palāla-puñjēsuṁ vā appaṇḍē [appapāṇē jāva apputtiṅga-paṇaga-daga-maṭṭiya-makkaḍāsantāṇaē tahappagārē uvassaē paḍilēhittā pamajjittā taō sañjayāmēva ṭhāṇaṁ vā sejjaṁ vā nisīhiyaṁ vā] cētejjā.</p>
	      </div>
	      <div type="section" n="411">
		<p>sē āgantārēsu vā ārāmagārēsu vā gāhāvaï-kulēsu vā pariyāvasahēsu vā abhikkhaṇaṁ abhikkhaṇaṁ sāhammiēhiṁ ōvayamāṇēhiṁ nōvaejjā.</p>
	      </div>
	      <div type="section" n="412">
		<p>sē āgantārēsu vā ārāmāgārēsu vā gāhāvaï-kulēsu vā pariyāvasahēsu vā jē bhayantārō uḍubaddhiyaṁ vā vāsāvāsiyaṁ vā kappaṁ uvātiṇāvittā tatthēva bhujjō saṁvasanti, ayamāusō! kālāikkanta-kiriyā vi bhavaï.</p>
	      </div>
	      <div type="section" n="413">
		<p>sē āgantārēsu vā ārāmāgārēsu vā gāhāvaï-kulēsu vā pariyāvasahēsu vā jē bhayantārō uḍubaddhiyaṁ vā vāsāvāsiyaṁ vā kappaṁ uvātiṇāvittā taṁ duguṇā tiguṇēṇa vā apariharittā tatthēva bhujjō saṁvasanti ayamāusō! uvaṭṭhāṇa-kiriyā vi bhavaï.</p>
	      </div>
	      <div type="section" n="414">
		<p>iha khalu pāiṇaṁ vā paḍīṇaṁ vā dāhīṇaṁ vā udīṇaṁ vā santēgaïyā saḍḍhā bhavanti, taṁ jahā — gāhāvaī vā jāva kammakarīō vā tēsiṁ ca ṇaṁ āyāra-gōyarē nō sunisantē bhavaï, taṁ saddahamāṇēhiṁ taṁ pattiyamāṇēhiṁ taṁ rōyamāṇēhiṁ bahavē samaṇa-māhaṇa-atihi-kivaṇa-vaṇīmaē samuddissa tattha-tattha agārīhiṁ agārāiṁ cētitāiṁ bhavanti, taṁ jahā — āēsaṇāṇi vā āyataṇāṇi vā dēvakulāṇi vā sahāō vā pavāṇi vā paṇiya-gihāṇi vā paṇiya-sālāō vā jāṇa-gihāṇi vā jāṇa sālāō vā suhakammantāṇi vā dabbha-kammantāṇi vā baddhakammantāṇi vā vakkakammantāṇi vā vanakammantāṇi vā iṅgālakammantāṇi vā kaṭṭhakammantāṇi vā susāṇakammantāṇi vā santikammantāṇi vā girikammantāṇi vā kandarakammantāṇi vā sēlōvaṭṭhāṇa-kammantāṇi vā bhavaṇagihāṇi vā jē bhayantārō tahappagārāiṁ āēsaṇāṇi vā jāva bhavaṇagihāṇi vā tēhiṁ ōvayamāṇēhiṁ ōvayanti ayamāusō abhikkanta-kiriyā vi bhavaï.</p>
	      </div>
	      <div type="section" n="415">
		<p>iha khalu pāīṇa vā paḍīṇaṁ vā dāhīṇaṁ vā udīṇaṁ vā santēgaïyā saḍḍhā bhavanti taṁ jahā — gāhāvaī vā jāva kammakarīō vā tēsiṁ ca ṇaṁ āyāra-gōyarē nō sunisantē bhavaï taṁ saddahamāṇēhiṁ taṁ pattiyamāṇēhiṁ] taṁ rōyamāṇēhiṁ bahavē samaṇa-māhaṇa-atihi-kiviṇa-vaṇīmaē samuddissa tattha-tattha agārīhiṁ agārāiṁ cētiāiṁ bhavanti, taṁ jahā — āēsaṇāṇi vā jāva bhavanagihāṇi vā, jē bhayantārō tahappagārāiṁ āēsaṇāṇi vā jāva bhavaṇagihāṇi vā tēhiṁ anōvayamāṇēhiṁ ōvayanti ayamāusō! anabhikkanta-kiriyā vi bhavati.</p>
	      </div>
	      <div type="section" n="416">
		<p>iha khalu pāīṇaṁ vā jāva  kammakarīō vā, tēsiṁ ca ṇaṁ ēvaṁ vuttapuvvaṁ bhavaï, jē imē bhavanti samaṇā bhagavantō sīlamantō uvarayā mēhuṇāō dhammāō, nō khalu ēēsiṁ bhayantārāṇaṁ kappaï āhākammiē uvassaē vatthaē, sē jāṇimāṇi amhaṁ appaṇō saaṭṭhāē cētitāiṁ bhavanti, taṁ jahā — āēsaṇāṇi vā jāva bhavaṇagihāṇi vā, savvāṇi tāṇi samaṇāṇaṁ nisirāmō, aviyāiṁ vayaṁ pacchā appaṇō saaṭṭhāē cētissāmī taṁ jahā — āēsaṇāṇi vā jāva bhavaṇagihāṇi vā ēyappagāraṁ nigghōsaṁ soccā nisamma jē bhayantārō tahappagārāiṁ āēsaṇāṇi vā jāva bhavaṇagihāṇi vā, uvāgacchanti uvāgacchittā itarētarēhiṁ pāhuḍēhiṁ vaṭṭanti, ayamāusō! vajja-kiriyā vi bhavaï.</p>
	      </div>
	      <div type="section" n="417">
		<p>iha khalu pāīṇaṁ vā paḍīṇaṁ vā dāhīṇaṁ vā udīṇaṁ vā santēgaïyā saḍḍhā bhavanti, taṁ jahā — gāhāvaī vā jāva kammakarīō vā, tēsiṁ ca ṇaṁ āyāra-gōyarē nō sunisantē bhavaï taṁ saddahamāṇēhiṁ taṁ pattiyamāṇēhiṁ taṁ rōyamāṇēhiṁ bahavē samaṇa-māhaṇa-atihi-kivaṇa-vaṇīmagē pagaṇiya-pagaṇiya samuddissa tattha-tattha agārīhiṁ agārāiṁ cētitāiṁ bhavanti taṁ jahā — āēsaṇāṇi vā jāva bhavanagihāṇi vā jē bhayantārō tahappa-gārāiṁ āēsaṇāṇi vā jāva bhavaṇagihāṇi vā uvāgacchanti uvāgacchittā itarētarēhiṁ pāhuḍēhiṁ vaṭṭanti, ayamāusō! mahāvajja-kiriyā vi bhavaï.</p>
	      </div>
	      <div type="section" n="418">
		<p>iha khalu pāīṇaṁ vā paḍīṇaṁ vā dāhīṇaṁ vā udīṇaṁ vā santēgaïyā saḍḍhā bhavanti taṁ jahā — gāhāvaī vā jāva kammakarīō vā tēsiṁ ca ṇaṁ āyāra-gōyarē nō sunisantē bhavaï taṁ saddahamāṇēhiṁ taṁ pattiyamāṇēhiṁ taṁ rōyamāṇēhiṁ bahavē samaṇa-māhaṇa-atihi-kivaṇa-vaṇīmagē samuddissa tattha-tattha agārīhiṁ agārāiṁ cētiāiṁ bhavanti, taṁ jahā — āēsaṇāṇi vā jāva bhavaṇagihāṇi vā, jē bhayantārō tahappagārāiṁ āēsaṇāṇi vā jāva bhavaṇagihāṇi vā uvāgacchanti uvāgacchittā itarētarēhiṁ pāhuḍēhiṁ vaṭṭanti, ayamāusō! sāvajja-kiriyā vi bhavaï.</p>
	      </div>
	      <div type="section" n="419">
		<p>iha khalu pāīṇaṁ vā paḍīṇaṁ vā dāhīṇaṁ vā udīṇaṁ vā santēgaïyā jāva taṁ rōyamāṇēhiṁ ēgaṁ samaṇajāyaṁ samuddissa tattha-tattha agārīhiṁ agārāiṁ cētitāiṁ bhavanti, taṁ jahā — āēsaṇāṇi vā jāva bhavaṇagihāṇi vā mahayā puḍhavikāya-samārambhēṇaṁ jāva mahayā tasakāya-samārambhēṇaṁ mahayā virūvarūvēhiṁ pāvakamma-kiccēhiṁ taṁ jahā — chāyaṇaō lēvaṇaō santhāra-duvāra-pihaṇaō sītōdaē vā pariṭṭhaviyapuvvē bhavaï aganikāē vā ujjāliyapuvvē bhavaï, jē bhayantārō tahappagārāiṁ āēsaṇāṇi vā jāva bhavaṇagihāṇi vā uvāgacchanti uvāgacchittā iyarāiyarēhiṁ pāhuḍēhiṁ0 dupakkhaṁ tē kammaṁ sēvanti, ayamāusō! mahāsāvajja-kiriyā vi bhavaï.</p>
	      </div>
	      <div type="section" n="420">
		<p>iha khalu pāīṇaṁ vā paḍīṇaṁ vā dāhīṇaṁ vā udīṇaṁ vā santēgaïyā saḍḍhā bhavanti taṁ jahā — gāhāvaī vā jāva kammakarīō vā tēsiṁ ca ṇaṁ āyāra-gōyarē nō sunisantē bhavaï taṁ saddahamāṇēhiṁ taṁ pattiyamāṇēhiṁ taṁ rōyamāṇēhiṁ appaṇō saaṭṭhāē tattha-tattha agārīhiṁ agārāiṁ cētitāiṁ bhavanti taṁ jahā — āēsaṇāṇi vā jāva bhavaṇagihāṇi vā mahayā puḍhavikāya-samārambhēṇaṁ jāva mahayā tasakāya-samārambhēṇaṁ mahayā virūvarūvēhiṁ pāvakamma-kiccēhiṁ taṁ jahā — chāyaṇaō lēvaṇaō santhāra-duvāra-pihaṇaō sītōdaē vā pariṭṭha-viyapuvvē bhavaï aganikāē vā ujjāliyapuvvē bhavaï, jē bhayantārō tahappagārāiṁ āēsaṇāṇi vā jāva bhavaṇagihāṇi vā uvāgacchanti uvāgacchittā iyarāiyarēhiṁ pāhuḍēhiṁ ēgapakkhaṁ tē kammaṁ sēvanti, ayamāusō! appasāvajja-kiriyā vā bhavaï ēyaṁ khalu tassa bhikkhussa vā bhikkhuṇīē vā sāmaggiyaṁ [jaṁ savveṭṭhēhiṁ samiē tahiē sayā jaē – ttibēmi.</p>
	      </div>
	    </div><!-- uddēsa 2 !-->
	    <div type="uddēsa" n="3">
	      <div type="section" n="421">
		<p>sē ya nō sulabhē phāsuē uñchē ahēsaṇijjē nō ya khalu suddhē imēhiṁ pāhuḍēhiṁ, taṁ jahā — chāyaṇaō lēvaṇaō santhāra-duvāra-pihaṇaō piṇḍavāēsaṇāō, sē bhikkhu cariyā-raē ṭhāṇa-raē nisīhiyā-raē sejjā-santhāra-piṇḍavāēsaṇā-raē santi bhikkhuṇō ēvamakkhāiṇō ujjuyā niyāga-paḍivannā amāyaṁ kuvvamāṇā viyāhiyā, santēgaïyā pāhuḍiyā ukkhittapuvvā bhavaï ēvaṁ nikkhittapuvvā bhavaï, paribhāiya puvvā bhavaï, paribhuttapuvvā bhavaï, pariṭṭhaviyapuvvā bhavaï, ēvaṁ viyāgarēmāṇē samiyāē viyāgarēti? hantā bhavaï.</p>
	      </div>
	      <div type="section" n="422">
		<p>sē bhikkhu vā bhikkhuṇī vā sejjaṁ puṇa uvassayaṁ jāṇejjā — khuḍḍiyāō khuḍuduvāriyāō niyayāō nīyāō saṁniruddhāō bhavanti, tahappagārē uvassaē rāō vā viālē vā nikkhamamāṇē vā pavisamāṇē vā purā hatthēṇa pacchā pāēṇa vā taō sañjayāmēva nikkhamejja vā pavisejja vā, kēvalī būyā āyāṇamēyaṁ — jē tattha samaṇāṇa vā māhaṇāṇa vā chattaē vā mattaē vā daṇḍaē vā laṭṭhiyā vā bhisiyā vā nāliyā vā cēlaṁ vā cilimilī vā cammaē vā cammakōsaē vā camma-chēdaṇaē vā dubbaddhē dunnikkhittē anikampē calācalē — bhikkhu ya rāō vā viyālē vā nikkhamamāṇē vā pavisamāṇē vā payalejja vā, pavaḍejja vā,... sē tattha payalamāṇē vā pavaḍamāṇē vā hatthaṁ vā pāyaṁ vā [bāhuṁ vā ūruṁ vā udaraṁ vā sīsaṁ vā annayaraṁ vā kāyaṁsi] indiya-jāyaṁ lūsejja vā pāṇāṇi vā bhūyāṇi vā jīvāṇi vā sattāṇi vā abhihaṇejja vā [vattejja vā lēsejja vāsa saṅghasejja vā saṅghaṭṭejja vā pariyāvejja vā kilāmejja vā ṭhāṇāō ṭhāṇaṁ saṅkamejja vā jīviyāō] vavarōvejja vā, aha bhikkhuṇaṁ puvvōvadiṭṭhā ēsa païṇṇā ēsa hēū ēsa kāraṇaṁ ēsa uvaēsō jaṁ tahappagārē uvassaē purā hatthēṇaṁ pacchā pāēṇaṁ taō sañjayāmēva nikkhamejja vā pavisejja vā.</p>
	      </div>
	      <div type="section" n="423">
		<p>sē āgantārēsu vā ārāmāgārēsu vā gāhāvaï-kulēsu vā pariyāvasahēsu vā anuvīi uvassayaṁ jāejjā, jē tattha īsarē jē tattha samahiṭṭhāē tē uvassayaṁ aṇunnavejjā — kāmaṁ khalu āusō! ahālandaṁ ahāpariṇṇātaṁ vasissāmō jāva āusantō! jāva āusantassa uvassaē jāva sāhammiyāiṁ tatō uvassayaṁ giṇhissāmō tēṇa paraṁ viharissāmō.</p>
	      </div>
	      <div type="section" n="424">
		<p>sē bhikkhu vā bhikkhuṇī vā jassuvassaē saṁvasejjā tassa puvvāmēva nāma-gōyaṁ jāṇejjā, taō pacchā tassa gihē nimantēmāṇassa vā animantēmāṇassa vā asanaṁ vā pānaṁ khāimaṁ vā sāimaṁ vā — aphāsuyaṁ [anēsaṇijjaṁ ti mannamāṇē lābhē santē] nō paḍigāhejjā.</p>
	      </div>
	      <div type="section" n="425">
		<p>sē bhikkhu vā bhikkhuṇī vā sejjaṁ puṇa uvassayaṁ jāṇejjā — sasāgāriyaṁ sāgaṇiyaṁ saüdayaṁ nō paṇṇassa nikkhamaṇa-pavēsāē nō paṇṇassa vāyaṇa-[pucchaṇapariyaṭṭaṇāṇupēha-dhammāṇuōga] cintāē tahappagārē uvassaē nō ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="426">
		<p>sē bhikkhu vā bhikkhuṇī vā sejjaṁ puṇa uvassayaṁ jāṇejjā — gāhāvaï-kulassa majjhaṁmajjhēṇaṁ gantuṁ panthaṁ paḍibaddhaṁ vā nō paṇṇassa jāva cintāē tahappagārē uvassaē nō ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="427">
		<p>sē bhikkhu vā bhikkhuṇī vā sejjaṁ puṇa uvassayaṁ jāṇejjā — iha khalu gāhāvaī vā jāva kammakarīō vā annamannamakkōsanti vā [bandhanti vā rumbhanti vā] uddavēnti vā nō paṇṇassa nikkhamaṇa-pavēsāē -jāva dhammāṇuōga cintāē, sēvaṁ naccā tahappagārē uvassaē nō ṭhāṇaṁ vā jāva cētejjā.</p>
	      </div>
	      <div type="section" n="428">
		<p>sē bhikkhu vā bhikkhuṇī vā sejjaṁ puṇa uvassayaṁ jāṇejjā — iha khalu gāhāvaī vā jāva kammakarīō vā annamannassa gāyaṁ tēllēṇa vā ghaēṇa vā navanīēṇa vā vasāē vā abbhaṅgē ti vā makkhē ti vā nō paṇṇassa jāva dhammāṇuōgaṁ cintāē tahappagārē uvassaē nō ṭhāṇaṁ vā jāva cētejjā.</p>
	      </div>
	      <div type="section" n="429">
		<p>sē bhikkhū vā bhikkhuṇī vā sejjaṁ puṇa uvassayaṁ jāṇejjā iha khalu gāhāvaī vā jāva kammakarīō vā annamannassa gāyaṁ siṇāṇēṇa vā kakkēṇa vā loddhēṇa vā vaṇṇēṇa vā cuṇṇēṇa vā paümēṇa vā āghaṁsanti vā paghaṁsanti vā uvvalēnti vā uvvaṭṭēnti vā nō paṇṇassa cintāē tahappagārē uvassaē nō ṭhāṇaṁ vā [sejjaṁ vā nisīhiyaṁ vā] cētejjā.</p>
	      </div>
	      <div type="section" n="430">
		<p>sē bhikkhu vā bhikkhuṇī vā sejjaṁ puṇa uvassayaṁ jāṇejjā — iha khalu gāhāvaī vā jāva kammakarīō vā annamanna gāyaṁ sīōdaga-viyaḍēṇa vā usiṇōdaga viyaḍēṇa vā ucchōlēnti vā padhōvēnti vā siñcanti vā siṇāvēnti vā nō paṇṇassa cintāē tahappagārē uvassaē nō ṭhāṇaṁ vā jāva cētejjā.</p>
	      </div>
	      <div type="section" n="431">
		<p>sē bhikkhu vā bhikkhuṇī vā sejjaṁ puṇa uvassayaṁ jāṇejjā — iha khalu gāhāvaī vā jāva kammakarīō vā nigiṇā ṭhiā nigiṇā uvallīṇā mēhuṇadhammaṁ vinnavēti rahassiyaṁ vā mantaṁ mantēti nō paṇṇassa [nikkhamaṇa-pavēsāē nō paṇṇassa vāyaṇa-pucchaṇa-pariyaṭṭaṇāṇupēha-dhammāṇuōga] cintāē tahappagārē uvassaē nō ṭhāṇaṁ vā sejjaṁ vā nisīhiyaṁ vā cētejjā.</p>
	      </div>
	      <div type="section" n="432">
		<p>sē bhikkhu vā bhikkhuṇi vā sejjaṁ puṇa uvassaya jāṇejjā āiṇṇasaṁlekkha nō paṇṇassa jāva cintāē tahappagārē uvassaē nō ṭhāṇaṁ vā jāva cētejjā.</p>
	      </div>
	      <div type="section" n="433">
		<p>sē bhikkhu vā bhikkhuṇī vā abhikaṅkhejjā santhāragaṁ ēsittaē sejjaṁ puṇa santhāragaṁ jāṇejjā-saaṇḍa [sapānaṁ sabīaṁ sahariyaṁ saüsaṁ saüdayaṁ saüttiṅga-paṇaga-daga-maṭṭiya-makkaḍā] santāṇagaṁ tahappagāraṁ santhāraṅgaṁ-[aphāsuyaṁ anēsaṇijjaṁ ti mannamāṇē] lābhē santē nō paḍigāhejjā.</p>
		<p>sē bhikkhu vā bhikkhuṇī vā sejjaṁ puṇa santhāragaṁ jāṇejjā-appaṇḍa appapāṇa appabīaṁ appahariyaṁ appōsaṁ appudayaṁ apputtiṅga-paṇaga-daga-maṭṭiya-makkaḍā santāṇagaṁ garuyaṁ tahappagāraṁ santhāragaṁ-aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhu vā bhikkhuṇī vā sejjaṁ puṇa santhāragaṁ jāṇejjā — appaḍaṁ jāva santāṇagaṁ lahuyaṁ apāḍihāriyaṁ tahappagāraṁ santhāragaṁ — jāva lābhē santē nō paḍigāhejjā.</p>
		<p>sē bhikkhu vā bhikkhuṇī vā sejjaṁ puṇa santhāragaṁ jāṇejjā — appaṇḍa jāva santāṇagaṁ lahuyaṁ pāḍihāriyaṁ nō ahābaddhaṁ tahappagāraṁ santhāragaṁ — jāva lābhē santē nō paḍigāhejjā.</p>
		<p>sē bhikkhu vā bhikkhuṇī vā sejjaṁ puṇa santhāragaṁ jāṇejjā-appaṇḍaṁ jāva appa santāṇagaṁ lahuyaṁ pāḍihāriyaṁ ahābaddhaṁ tahappagāraṁ santhāragaṁ-[phāsuyaṁ ēsaṇijjaṁ ti mannamāṇē] lābhē santē paḍigāhejjā.</p>
	      </div>
	      <div type="section" n="434">
		<p>iccēyāiṁ āyataṇāiṁ uvāikkamma aha bhikkhu jāṇejjā imāhiṁ caühiṁ paḍimāhiṁ santhāragaṁ ēsittaē, tattha khalu imā paḍhamā paḍimā — sē bhikkhū vā bhikkhuṇī vā uddisiya-uddisiya santhāragaṁ jāejjā, taṁ jahā — ikkaḍaṁ vā kaḍhiṇaṁ vā jantuyaṁ vā paragaṁ vā mōragaṁ vā taṇagaṁ vā sōragaṁ vā kusaṁ vā kuccagaṁ vā pippalagaṁ vā palālagaṁ vā, sē puvvāmēva ālōejjā āusotti vā bhaginitti vā dāhisi mē ettō annayaraṁ santhāragaṁ? tahappagāraṁ sayaṁ vā ṇaṁ jāejjā parō vā sē dejjā — phāsuyaṁ ēsaṇijjaṁ [ti mannamāṇē] lābhē santē paḍigāhejjā — paḍhamā paḍimā.</p>
	      </div>
	      <div type="section" n="435">
		<p>ahāvarā doccā paḍimā — sē bhikkhu vā bhikkhuṇī vā pēhāē santhāragaṁ jāejjā, taṁ jahā — gāhāvaïṁ vā gāhāvaï-bhāriyaṁ vā gāhāvaï-bhaginiṁ vā gāhāvaï puttaṁ vā gāhāvaï ghūyaṁ vā suṇhaṁ vā ghāīṁ vā dāsaṁ vā dāsiṁ vā kammakaraṁ vā kammakariṁ vā sē puvvāmēva ālōejjā — āusō tti vā bhagini tti vā dāhisi mē ettō? annayaraṁ santhāragaṁ tahappagāraṁ santhāragaṁ sayaṁ vā ṇaṁ jāejjā parō vā sē dejjā — phāsuyaṁ ēsaṇijjaṁ0 paḍigāhejjā — doccā paḍimā.</p>
		<p>ahāvarā taccā paḍimā — sē bhikkhū vā bhikkhuṇī vā jassuvassaē saṁvasejjā tē tattha ahā-samannāgaē, taṁ jahā — ikkaḍē vā [kaḍhiṇē vā jantuē vā paragē vā mōragē vā taṇagē vā sāragē vā kusē vā kuccagē vā pippalē vā] palālē vā tassa lābhē saṁvasejjā tassa alābhē ukkuḍuē vā nēsajjiē vā viharejjā — taccā paḍimā.</p>
	      </div>
	      <div type="section" n="436">
		<p>ahāvarā caütthā paḍimā — sē bhikkhu vā bhikkhuṇī vā ahāsanthaḍamēva santhāragaṁ jāejjā, taṁ jahā — puḍhavisilaṁ vā kaṭṭhasilaṁ vā ahāsanthaḍamēva, tassa lābhē saṁvasejjā tassa alābhē ukkuḍuē vā nēsajjiē vā viharejjā — caütthā paḍimā.</p>
	      </div>
	      <div type="section" n="437">
		<p>iccēyāṇaṁ caüṇhaṁ paḍimāṇaṁ annayaraṁ paḍimaṁ paḍivajjamāṇē taṁ cēva jāva annō'nna-samāhīē ēvaṁ ca ṇaṁ viharanti.</p>
	      </div>
	      <div type="section" n="438">
		<p>sē bhikkhu vā bhikkhuṇī vā abhikaṅkhejjā santhāragaṁ paccappiṇittiē, sē jjaṁ puṇa santhāragaṁ jāṇejjā — saaṇḍaṁ jāva santāṇagaṁ tahappagāraṁ santhāragaṁ nō paccappiṇejjā.</p>
	      </div>
	      <div type="section" n="439">
		<p>sē bhikkhu vā bhikkhuṇī vā abhikaṅkhejjā santhāragaṁ paccappiṇittaē sejjaṁ puṇa santhāragaṁ jāṇejjā — appaṇḍaṁ appapānaṁ jāva apputtiṅga-paṇaga-daga-maṭṭiya-makkaḍā santāṇagaṁ tahappagāraṁ santhāragaṁ paḍilēhiya paḍilēhiya pamajjiya-pamajjiya āyāviya-āyāviya vihuṇiya vihuṇiya taō sañjayāmēva paccappiṇejjā.</p>
	      </div>
	      <div type="section" n="440">
		<p>sē bhikkhū vā bhikkhuṇī vā samāṇē vā vasamāṇē vā gāmāṇugāmaṁ dūijjamāṇē vā puvvāmēva ṇaṁ pannassa uccārapāsavaṇabhūmiṁ paḍilēhejjā, kēvalī būyā āyāṇamēyaṁ — apaḍilēhiyāē uccārapāsavaṇabhūmīē, bhikkhū vā bhikkhuṇī vā rāō vā viālē vā uccārapāsavaṇaṁ pariṭṭhavēmāṇē payalejja vā pavaḍejja vā, sē tattha payalamāṇē vā pavaḍamāṇē vā hatthaṁ vā pāyaṁ vā lūsejja vā pāṇāṇi vā [bhūyāṇi vā jīvāṇi vā sattāṇi vā abhihaṇejja vā vattejja vā lēsejja vā saṅghasejjaṁ vā saṅghaṭṭejja vā pariyā-vejja vā kilāmejja vā ṭhāṇāō ṭhāṇaṁ saṅkāmejja vā jīviāō] vavarōvejja vā, aha bhikkhūṇaṁ puvvōvadiṭṭhā ēsa païṇṇā ēsa hēū ēsa kāraṇaṁ ēsa uvaēsō jaṁ puvvāmēva pannassa uccārapāsavaṇabhūmiṁ paḍilēhejjā.</p>
	      </div>
	      <div type="section" n="441">
		<p>sē bhikkhū vā bhikkhuṇī vā abhikaṅkhejjā sejjā-santhāraga-bhūmiṁ paḍilēhittaē nannattha āyariēṇa vā uvajjhāēṇa vā [pavattīē vā thērēṇa vā gaṇiṇā vā gaṇaharēṇa vā] gaṇāvacchēiēṇa vā bālēṇa vā vuḍḍhēṇa vā sēhēṇa vā gilāṇēṇa vā āēsēṇa vā antēṇa vā majjhēṇa vā samēṇa vā visamēṇa vā pavāēṇa vā nivāēṇa vā, taō sañjayāmēva paḍilēhiya-paḍilēhiya pamajjiya-pamajjiya taō sañjayāmēva bahu-phāsuyaṁ sejjā-santhāragaṁ santharejjā.</p>
	      </div>
	      <div type="section" n="442">
		<p>sē bhikkhū vā bhikkhuṇī vā bahu-phāsuyaṁ sejjā-santhāragaṁ santharettā abhikaṅkhejjā bahu-phāsuē sejjā-santhāraē duruhittaē.</p>
		<p>sē bhikkhu vā bhikkhuṇī vā bahu-phāsuē sejjā-santhāraē durūhamāṇē sē puvvāmēvaṁ sasīsōvariyaṁ kāyaṁ pāē ya pamajjiya pamajjiya taō sañjayāmēva bahu-phāsuē sejjā-santhāragē duruhejjā duruhettā taō sañjayāmēva bahu-phāsuē sejjā-santhāraē saejjā.</p>
	      </div>
	      <div type="section" n="443">
		<p>sē bhikkhū vā bhikkhuṇī vā bahu-phāsuē sejjā-santhāraē sayamāṇē nō anna-mannassa hatthēṇa hatthaṁ pāēṇa pāyaṁ kāēṇa kāyaṁ āsāejjā, sē anāsāyamāṇē taō sañjayāmēva bahu-phāsuē sejjā-santhāraē saejjā sē bhikkhū vā bhikkhuṇī vā ussāsamāṇē vā nīsāsamāṇē vā kāsamāṇē vā chīyamāṇē vā jambhāyamāṇē vā uḍḍuē vā vāyanisaggē vā karēmāṇē puvvāmēva āsayaṁ vā pōsayaṁ vā pāṇiṇā paripihittā taō sañjayāmēva ūsasejja vā nīsasejja vā kāsejja vā chīejja vā jambhāejja vā uḍḍuyaṁ vā vāyanisaggaṁ vā karejjā.</p>
	      </div>
	      <div type="section" n="444">
		<p>sē bhikkhū vā bhikkhuṇī vā — samā vēgayā sejjā bhavejjā, visamā vēgayā sejjā bhavejjā, pavāyā vēgayā sejjā bhavejjā, nivātā vēgayā sejjā bhavejjā, sasarakkhā vēgayā sejjā bhavejjā, appa-sasarakkhā vēgayā sejjā bhavejjā, sadaṁsa-masagā vēgayā sejjā bhavejjā, appa-daṁsa-masagā vēgayā sejjā bhavejjā, saparisāḍā vēgayā sejjā bhavejjā, aparisāḍā vēgayā sejjā bhavejjā, saüvasaggā vēgayā sejjā bhavejjā, niruvasaggā vēgayā sejjā bhavejjā, tahappagārāhiṁ sejjāhiṁ saṁvijjamāṇāhiṁ paggahitatarāgaṁ vihāraṁ viharejjā, nō kiñci vi gilāejjā, ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sayā jaejjāsi — ttibēmi.</p>
	      </div>
	    </div><!-- uddēsa 3 !-->
	  </div><!-- ajjhayaṇa 2 !-->
	  <div type="ajjhayaṇa" n="3">
	    <div type="uddēsa" n="1">
	      <div type="section" n="445">
		<p>abbhuvagaē khalu vāsāvāsē abhipavuṭṭhē bahavē pāṇā abhisambhūyā bahavē bīyā ahuṇobbhinnā antarā sē maggā bahupāṇā bahubīyā [bahuhariyā bahuōsā bahuudayā bahuuttiṅgapaṇagadaga-maṭṭiya-makkaḍā] santāṇagā anabhikkantā panthā nō viṇṇāyā maggā sēvaṁ naccā nō gāmāṇugāmaṁ dūijjejjā, taō sañjayāmēva vāsāvāsaṁ uvalliejjā.</p>
	      </div>
	      <div type="section" n="446">
		<p>sē bhikkhū vā bhikkhuṇī vā sē jjaṁ puṇa jāṇejjā-gāmaṁ vā [nagaraṁ vā khēḍaṁ vā kabbaḍaṁ vā maḍambaṁ vā paṭṭaṇaṁ vā dōṇamuhaṁ vā āgaraṁ vā nigamaṁ vā āsamaṁ vā sannivēsaṁ vā] rāyahāṇiṁ vā imaṁsi khalu gāmaṁsi vā jāva rāyahāṇiṁsi vā nō mahatī vihārabhūmī nō mahatī viyārabhūmī nō sulabhē pīḍha-phalaga-sejjā santhāraē nō sulabhē phāsuē uñchē ahēsaṇijē jattha bahavē samaṇa-māhaṇa-atihi kivaṇa-vaṇīmagā uvāgayā uvāgamissanti ya accāiṇṇā bittī — nō pannassa nikkhamaṇa-pavēsāē jāva dhammāṇuōga cintāē sēvaṁ naccā tahappagāraṁ gāmaṁ vā nagaraṁ vā jāva rāyahāṇiṁ vā nō vāsāvāsaṁ uvalliejjā.</p>
		<p>sē bhikkhū vā bhikkhuṇī vā sē jjaṁ puṇa jāṇejjā-gāmaṁ vā jāva rāyahāṇiṁ vā imaṁsi khalu gāmaṁsi vā jāva rāyahāṇiṁsi vā-mahatī vihārabhūmī mahatī viyārabhūmī sulabhē jattha pīḍha-phalaga-sejjā-santhāraē sulabhē phāsuē uñchē ahēsaṇijjē nō jattha bahavē samaṇa-[māhaṇa-atihi-kivaṇa-vaṇīmagā] uvāgayā uvāgamissanti ya appāiṇṇā vittī-[paṇṇassa nikkhamaṇa-pavēsāē paṇṇassa vāyaṇa-pucchaṇa-pariyaṭṭaṇāṇupēha-dhammāṇuōga-cintāē sēvaṁ naccā tahappagāraṁ gāmaṁ vā jāva] rāyahāṇiṁ vā taō sañjayāmēva vāsāvāsaṁ uvalliejjā.</p>
	      </div>
	      <div type="section" n="447">
		<p>aha puṇēṇaṁ jāṇejjā-cattāri māsā vāsāvāsāṇaṁ vīikkantā hēmantāṇa ya pañca-dasa-rāyakappē parivusiē antarā sē maggā bahupāṇā jāva santāṇagā nō jattha bahavē samaṇa jāva uvāgayā uvāgamissanti, sēvaṁ naccā nō gāmāṇugāmaṁ dūijjejjā. aha puṇēvaṁ jāṇejjā — cattāri māsā vāsāṇaṁ vīikkantā hēmantāṇa ya pañca dasa-rāyakappē parivusiē antarā sē maggē appaṇḍā jāva santāṇagā bahavē jatthaṁ samaṇa jāva uvāgayā uvāgamissanti ya, sēvaṁ naccā taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="448">
		<p>sē bhikkhū vā bhikkhuṇī vā gāmāṇugāmaṁ dūijjamāṇē puraō jugamāyaṁ pēhamāṇē daṭṭhūṇa tasē pāṇē — uddhaṭṭu pāyaṁ rīejjā sāhaṭṭu pāyaṁ rīejjā vitiricchaṁ vā kaṭṭu pāyaṁ rīejjā, sati parakkamē sañjatāmēva parakkamejjā, nō ujjuyaṁ gacchejjā0 taō sañjayāmēva gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē pāṇāṇi vā bīyāṇi vā hariyāṇi vā udaē vā maṭṭiyā vā aviddhatthē sati parakkamē [sañjatāmēva parakkamejjā] nō ujjuyaṁ gacchejjā, taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="449">
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē virūvarūvāṇi paccantigāṇi dassugāyataṇāṇi milakkhūṇi anāyariyāṇi dussannappāṇi duppannavaṇijjāṇi akāla-paḍibōhīṇi akālaparibhōiṇi sati lāḍhē vihārāē santharamāṇēhiṁ janavaēhiṁ nō vihāravattiyāē pavajjejjā gamaṇāē, kēvalī būyā āyāṇamēyaṁ, tē ṇaṁ bālā ayaṁ tēṇē ayaṁ uvacaraē ayaṁ taō āgaē tti kaṭṭu taṁ bhikkhuṁ akkōsejja vā [bandhejja vā rumbhejja vā] uddavejja vā vatthaṁ paḍiggahaṁ kambaṁlaṁ pāyapuñchaṇaṁ acchindejja vā avaharejja vā paribhavejja vā aha bhikkhūṇaṁ puvvōvadiṭṭhā [ēsa païṇṇā ēsa hēū ēsa kāraṇaṁ ēsa uvaēsō] jaṁ nō tahappagārāṇi virūvarūvāṇi paccantiyāṇi dassugāyataṇāṇi vihāra-vattiyāē pavajjejjā gamaṇāē taō sañjāyāmēva gāmāṇugāmaṁ dūijejjā.</p>
	      </div>
	      <div type="section" n="450">
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē arāyāṇi vā gaṇarāyāṇi vā juvarāyāṇi vā dōrajjāṇi vā vērajjāṇi vā viruddharajjāṇi vā sati lāḍhē vihārāē santharamāṇēhiṁ janavaēhiṁ nō vihāra-vattiyāē pavajjejja gamaṇāē kēvalī būyā  āyāṇamēyaṁ — tē ṇaṁ bālā taṁ cēva jāva gamaṇāē taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="451">
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē vihaṁ siyā, sejjaṁ puṇa vihaṁ jāṇejjā — ēgāhēṇa vā duyāhēṇa vā tiyāhēṇa vā caüyāhēṇa vā pañcāhēṇa vā pāuṇejja vā nō pāuṇejja vā tahappagāraṁ vihaṁ anēgāhagamaṇijjaṁ sati lāḍhē [vihārāē santharamāṇēhiṁ janavaēhiṁ] nō vihāra-vattiyāē pavajjejjā gamaṇāē, kēvalī būyā āyāṇamēyaṁ, antarā sē vāsē siyā pāṇēsu vā paṇaēsu vā bīēsu vā hariēsu vā udāēsu vā maṭṭiyāsu vā aviddhatthāē, aha bhikkhuṇaṁ puvvōvadiṭṭhā [ēsa païṇṇā ēsa hēū ēsa kāraṇaṁ ēsa uvaēsō] jaṁ tahappagāraṁ vihaṁ anēgāha gamaṇijjaṁ jāva gamaṇāē taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="452">
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē nāvāsantārimē udaē siyā, sē jjaṁ puṇa nāvaṁ jāṇejjā — assañjaē bhikkhu-paḍiyāē kiṇejja vā pāmiccejja vā nāvāē vā nāvaṁ-pariṇāmaṁ kaṭṭu thalāō vā nāvaṁ jalaṁsi ōgāhejjā jalāō vā nāvaṁ thalaṁsi ukkasejjā puṇṇaṁ vā nāvaṁ ussiñcejjā saṇṇaṁ vā nāvaṁ uppīlāvejjā tahappagāraṁ nāvaṁ uḍḍhagāmiṇiṁ vā ahēgāmiṇiṁ vā tiriyagāmiṇiṁ vā paraṁ jōyaṇamērāē addhajōyaṇamērāē vā appatarō vā bhujjatarō vā nō duruhejja gamaṇāē.</p>
		<p>sē bhikkhū vā bhikkhuṇī vā puvvāmēva tiriccha-sampātimaṁ nāvaṁ jāṇejjā, jāṇettā sē tamāyāē ēgantamavakkamejjā ēgantamavakkamettā bhaṇḍagaṁ paḍilēhejjā paḍilēhettā ēgaō bhōyaṇabhaṇḍagaṁ karejjā karettā sasīsōvariyaṁ kāyaṁ pāē ya pamajjejjā pamajjettā sāgāraṁ bhattaṁ paccakkhāejjā paccakkhāettā ēgaṁ pāyaṁ jalē kiccā ēgaṁ pāyaṁ thalē kiccā taō sañjayāmēva nāvaṁ duruhejjā.</p>
	      </div>
	      <div type="section" n="453">
		<p>sē bhikkhu vā bhikkhuṇī vā nāvaṁ duruhamāṇē nō nāvāē puraō duruhejjā nō nāvāē maggaō duruhejjā nō nāvāē majjhatō duruhejjā nō bāhāō pagijjhiya-pagijjhiya aṅguliyāē uvadaṁsiya-uvadaṁsiya ōṇamiya-ōṇamiya unnamiya-unnamiya nijjhāejjā, sē ṇaṁ parō nāvā-gatō nāvā-gayaṁ vaejjā — āusantō, samaṇā ēyaṁ tā tumaṁ nāvaṁ ukkasāhi vā vokkasāhi vā khivāhi vā rajjuyāē vā gahāya ākasāhi, nō sē taṁ pariṇṇaṁ parijāṇejjā, tusiṇīō uvēhejjā.</p>
		<p>sē ṇaṁ parō nāvā-gaō nāvā-gayaṁ vaejjā — āusantō samaṇā nō sañcāēsi tumaṁ nāvaṁ ukkasittaē vā vokkasittaē vā khivittāē vā rajjuyāē vā gahāya ākasittaē āhara ētaṁ nāvāē rajjūyaṁ sayaṁ cēva ṇaṁ vayaṁ nāvaṁ ukkasissāmō vā vokkasissāmō vā khivissāmō vā rajjuyāē vā gahāya ākasissāmō, nō sē taṁ pariṇṇaṁ parijāṇejjā tusiṇīō uvēhejjā.</p>
		<p>sē ṇaṁ parō nāvā-gaō nāvā-gayaṁ vaejjā — āusantō samaṇā ēyaṁ tā tumaṁ nāvaṁ alittēṇa vā pihaēṇa vā vaṁsēṇa vā valaēṇa vā avallaēṇa vā vāhēhi nō sē taṁ pariṇṇaṁ parijāṇejjā tusiṇīō uvēhejjā sē ṇaṁ parō nāvā-gaō nāvā-gayaṁ vadejjā-āusantō samaṇā ēyaṁ tā tumaṁ nāvāē udayaṁ hatthēṇa vā pāēṇa vā mattēṇa vā paḍiggahēṇa vā nāvā-ussiñcaṇēṇa vā ussiñcāhi nō sē taṁ pariṇṇaṁ parijāṇejjā tusiṇīō uvēhejjā.</p>
		<p>sē ṇaṁ parō nāvā-gaō nāvā-gayaṁ vaejjā — āusantō samaṇā ētaṁ tā tumaṁ nāvāē uttiṅgaṁ hatthēṇa vā pāēṇa vā bāhuṇā vā ūruṇā vā udarēṇa vā sīsēṇa vā kāēṇa vā nāvā — ussiñcaṇēṇa vā cēlēṇa vā maṭṭiyāē vā kusapattaēṇa vā kuvindaēṇa vā pihēhi nō sē taṁ pariṇṇaṁ parijāṇejjā tusiṇīō uvēhejjā sē bhikkhū vā bhikkhuṇī vā nāvāē uttiṅgēṇaṁ udayaṁ āsavamāṇaṁ pēhāē uvaruvari nāvaṁ kajjalāvēmāṇaṁ pēhāṇa nō paraṁ uvasaṅkamittu ēvaṁ būyā-āusantō! gāhāvaī ēyaṁ tē nāvāē udayaṁ uttigēṇaṁ āvasati uvaruvati vā nāvā kajjalāvēti, ētappagāraṁ maṇaṁ vā vāyaṁ vā nō puraō kaṭṭu viharejjā, appussuē abahilessē ēgantagaēṇa appāṇaṁ viusejjā samāhīē, taō sañjayāmēva nāvā-santārimē udaē ahāriyaṁ rīejjā, ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sadā jaïjjāsi — ttibēmi.</p>
	      </div>
	    </div><!-- uddēsa 1 !-->
	    <div type="uddēsa" n="2">
	      <div type="section" n="454">
		<p>sē ṇaṁ parō nāvā-gaō nāvā-gayaṁ vadejjā — āusantō! samaṇā ēyaṁ tā tumaṁ chattagaṁ vā [mattagaṁ vā daṇḍagaṁ vā laṭṭhiyaṁ vā bhisiyaṁ vā nāliyaṁ vā cēlaṁ vā cilimiliṁ vā cammagaṁ vā cammakōsagaṁ vā] camma-chēyaṇagaṁ vā gēṇhāhi ēyāṇi tumaṁ virūvarūvāṇi sattha-jāyāṇi dhārēhi0 ēyaṁ tā tumaṁ dāragaṁ vā dārigaṁ vā pajjēhi, nō sē taṁ pariṇṇaṁ parijāṇejjā tusiṇīō uvēhejjā.</p>
	      </div>
	      <div type="section" n="455">
		<p>sē ṇaṁ parō nāvā-gaē nāvā-gayaṁ vadejjā — āusantō! ēsa ṇaṁ samaṇē nāvāē bhaṇḍabhāriē bhavaï, sē ṇaṁ bāhāē gahāya nāvāō udagaṁsi pakkhivaha ētappagāraṁ nigghōsaṁ soccā nisamma sē ya cīvaradhārī siyā khippāmēva cīvarāmi uvveḍḍhijja vā nivveḍḍhijja vā upphēsaṁ vā karejjā aha puṇēvaṁ jāṇejjā abhikkanta kūrakammā khalu bālā bāhāhiṁ gahāya nāvāō udagaṁsi pakkhivejjā sē puvvāmēva vaejjā — āusantō! gāhāvaï mā mettō bāhāē gahāya nāvāō udagaṁsi pakkhivaha, sayaṁ cēva ṇaṁ ahaṁ nāvātō udagaṁsi ōgāhissāmi, sē nēvaṁ vayantaṁ parō sahasā balasā bāhāhiṁ gahāya nāvāō udagaṁsi pakkhivejjā taṁ nō sumaṇē siyā nō dummaṇē siyā nō uccāvayaṁ maṇaṁ niyacchejjā nō tēsiṁ bālāṇaṁ ghātāē vahāē samuṭṭhejjā appussuē [abahilessē ēganta-gaēṇaṁ appāṇaṁ viyōsejja] samāhīē taō sañjayāmēva udagaṁsi pavejjā.</p>
	      </div>
	      <div type="section" n="456">
		<p>sē bhikkhū vā bhikkhuṇī vā udagaṁsi pavamāṇē nō hatthēṇa hatthaṁ pāēṇa pāyaṁ kāēṇa kāyaṁ āsāejjā, sē anāsāyamāṇē taō sañjayāmēva udagaṁsi pavejjā.</p>
		<p>sē bhikkhū vā bhikkhuṇī vā udagaṁsi pavamāṇē nō ummagga-nimaggiyaṁ karejjā, māmēyaṁ udagaṁ kaṇṇēsu vā acchīsuṁ vā nakkaṁsi vā muhaṁsi vā pariyāvajjejjā, taō sañjayāmēva udagaṁsi pavejjā.</p>
		<p>sē bhikkhū vā bhikkhuṇī vā udagaṁsi pavamāṇē dobbaliyaṁ pāuṇejjā khippāmēva uvahiṁ vigiñcejja vā visōhejja vā nō cēva ṇaṁ sātijjejjā, aha puṇēvaṁ jāṇejja-pāraē siyā udagāō tīraṁ pāuṇittaē, taō sañjayāmēva udaüllēṇa vā sasiṇiddhēṇa vā kāēṇa udagatīrē ciṭṭhejjā.</p>
		<p>sē bhikkhū vā bhikkhuṇī vā udaüllaṁ vā sasiṇiddhaṁ vā kāyaṁ nō āmajjejja vā pamajjejja vā saṁlihejja vā nillihejja vā uvvalejja vā uvvaṭṭejja vā āyāvejja vā payāvejja vā aha puṇa ēvaṁ jāṇejjā — vigaōdaē mē kāē vocchinna siṇēhē kāē tahappagāraṁ kāyaṁ āmajjejja vā payāvejja vā taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="457">
		<p>sē bhikkhū vā bhikkhuṇī vā gāmāṇugāmaṁ dūijjamāṇē nō parēhiṁ saddhiṁ parijaviya parijaviya gāmāṇugāmaṁ dūijjejjā, taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="458">
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē jaṅghāsantārimē udagē siyā, sē puvvāmēva sasīsōvariyaṁ kāyaṁ pādē ya pamajjejjā, pamajjettā sāgāraṁ bhattaṁ paccakkhāejjā, pacca-kkhāettā ēgaṁ pāyaṁ jalē kiccā ēgaṁ pāyaṁ thalē kiccā taō sañjayāmēva jaṅghāsantāribhē udaē ahāriyaṁ rīejjā.</p>
		<p>sē bhikkhū vā bhikkhuṇī vā jaṅghāsantārimē udagē ahāriyaṁ rīyamāṇē nō hatthēṇa hatthaṁ pāēṇa pāyaṁ kāēṇa kāyaṁ āsāejjā sē anāsāyamāṇē taō sañjayāmēva jaṅghāsantārimē udaē ahāriyaṁ rīejjā.</p>
		<p>sē bhikkhū vā bhikkhuṇī vā jaṅghāsantārimē udaē ahāriyaṁ rīyamāṇē nō sāyaṁ vaḍiyāē nō paradāha-vaḍiyāē mahaïmahālayaṁsi udagaṁsi kāyaṁ viusejjā, taō sañjayāmēva jaṅghāsantārimē udaē ahāriyaṁ rīejjā, aha puṇēvaṁ jāṇejjā-pāraē siyā udagāō tīraṁ pāuṇittaē, taō sañjayāmēva udaüllēṇa vā sasaṇiddhēṇa vā kāēṇa dagatīraē ciṭṭhejjā.</p>
		<p>sē bhikkhū vā bhikkhuṇī vā udaüllaṁ vā kāyaṁ sasaṇiddhaṁ vā kāyaṁ nō āmajjejja vā pamajjejja vā, aha puṇēvaṁ jāṇejjā — vigatōdaē mē kāē chinnasinēhē mē kāē tahappa-gāraṁ kāyaṁ āmajjejja vā jāva  payāvejja vā taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="459">
		<p>sē bhikkhū vā bhikkhuṇī vā gāmāṇugāmaṁ dūijjamāṇē nō maṭṭiyāgaēhiṁ pāēhiṁ hariyāṇi chindiya-chindiya vikujjiya-vikujjiya viphāliē-viphāliya ummaggēṇaṁ hariya-vahāē gacchejjā, jamēyaṁ pāēhiṁ maṭṭiyaṁ khippāmēva hariyāṇi avaharantuṁ, māiṭṭhāṇaṁ samphāsē, nō ēvaṁ karejjā, sē puvvāmēva appahariyaṁ maggaṁ paḍilēhejjā taō sañjayāmēva gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē vappāṇi vā phalihāṇi vā pāgārāṇi vā tōraṇāṇi vā aggalāṇi vā aggala-pāsagāṇi vā gaḍḍāō vā darīō vā saï parakkamē sañjayāmēva parakkamejjā, nō ujjuya gacchejjā kēvalī būyā āyāṇamēyaṁ, sē tattha parakkamamāṇē payalejja vā pavaḍejja vā sē tattha payalamāṇē vā pavaḍamāṇē vā rukkhāṇi vā gucchāṇi vā gummāṇi vā layāō vā vallīō vā taṇāṇi vā gahaṇāṇi vā hariyāṇi vā avalambiya-avalambiya uttarejjā jē tattha pāḍipahiyā uvāgacchanti tē pāṇī jāejjā taō sañjayāmēva avalambiya(2) uttarejjā taō gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē javasāṇi vā sagaḍāṇi vā rahāṇi vā sacakkāṇi vā paracakkāṇi vā sēṇaṁ vā virūvarūvaṁ sanniviṭṭhaṁ pēhāē saï parakkamē sañjayāmēva parakkamejjā nō ujjuyaṁ gacchejjā, sē ṇaṁ parō sēṇāgaō vaejjā — āusantō, ēsa ṇaṁ samaṇē sēṇāē abhinivāriyaṁ karēi, sē ṇaṁ bāhāē gahāya āgasaha, sē ṇaṁ parō bāhāhiṁ gahāya āgasejjā, taṁ nō sumaṇē siyā nō dummaṇē siyā nō uccavayaṁ maṇaṁ niyacchejjā nō tēsiṁ bālāṇa ghātāē vahāē samuṭṭhejjā, appussuē abahilessē ēgantagaēṇaṁ appāṇaṁ viyōsejja samāhīē, taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="460">
		<p>sē bhikkhū vā bhikkhuṇī vā gāmaṇugāmaṁ dūijjamāṇē antarā sē pāḍipahiyā uvāga-cchejjā, tē ṇaṁ pāḍipahiyā ēvaṁ vadejjā — āusantō samaṇā, kēvaïē ēsa gāmē vā jāva rāyahāṇī vā kēvaïyā ettha āsā hatthī gāmapiṇḍōlagā maṇussā parivasanti? sē bahubhattē bahuudaē bahujanē bahujavasē sē appabhattē appudaē appajaṇē appajavasē? ēyappagārāṇi pasiṇāṇi nō pucchijjā, ēyappagārāṇi pasiṇāṇi puṭṭhō vā apuṭṭhō vā nō āikkhejjā ēvaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ [samiē sahiē sayā jaejjāsi — tti bēmi].</p>
	      </div>
	    </div><!-- uddēsa 2 !-->
	    <div type="uddēsa" n="3">
	      <div type="section" n="461">
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē vappāṇi vā [phalihāṇi vā pāgārāṇi vā tōraṇāṇi vā aggalāṇi vā aggala-pāsāgāṇi vā gaḍḍāō vā] darīō vā kūḍāgārāṇi vā pāsādāṇi vā nūma-gihāṇi vā rukkha-gihāṇi vā pavvaya-gihāṇi vā rukkhaṁ vā cēiya-kaḍaṁ thūbhaṁ vā cēiyakaḍaṁ āēsaṇāṇi vā [āyataṇāṇi vā dēvakulāṇi vā sahāō vā pavāō vā paṇiya-gihāṇi vā paṇiya-sālāō vā jāṇa-gihāṇi vā jāṇa-sālāō vā suhā-kammantāṇi vā dabbha-kammantāṇi vā vaddha-kammantāṇi vā vakka-kammantāṇi vā vaṇa-kammantāṇi vā iṅgāla-kammantāṇi vā kaṭṭha-kammantāṇi vā susāṇa-kammantāṇi vā santi-kammantāṇi vā giri-kammantāṇi vā kandara-kammantāṇi vā sēlōvaṭṭhāṇa-kammantāṇi vā] bhavanagihāṇi vā nō bāhāō pagijjhiya-pagijjhiya aṅguliyāē uddisiya-uddisiya ōṇamiya-ōṇamiya unnamiya-unnamiya nijjhāejjā taō sañjayāmēva gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē kacchāṇi vā daviyāṇi vā nūmāṇi vā valayāṇi vā gahaṇāṇi vā gahaṇa-viduggāṇi vā vanāni vā vana-viduggāṇi vā pavvayāṇi vā pavvaya-viduggāṇi vā agaḍāṇi vā talāgāṇi vā dahāṇi vā nadīō vā vāvīō vā pokkhariṇīō vā dīhiyāō vā guñjāliyāō vā sarāṇi vā sara-pantiyāṇi vā sara-sarapantiyāṇi vā nō bāhāō pagijjhiya-pagijjhiya jāva nijjhāejjā, taō sañjayāmēva gāmāṇugāmaṁ dūijjejjā, kēvalī būyā āyāṇamēyaṁ jē tattha migā vā pasuyā vā pakkhī vā sarīsivā vā sīhā vā jalacarā vā thalacarā vā khahacarā vā sattā tē uttasejja vā vittasejjā vā vāḍaṁ vā saraṇaṁ vā kaṅkhejjā cārē tti mē ayaṁ samaṇē, aha bhikkhūṇaṁ puvvōvadiṭṭhā jāva jaṁ nō bāhāō pagijjhiya-pagijjhiya jāva nijjhāejjā taō sañjayāmēva āyariya-uvajjhāēhiṁ saddhiṁ gāmāṇu-gāmaṁ dūijjejjā.</p>
	      </div>
	      <div type="section" n="462">
		<p>sē bhikkhū vā bhikkhuṇī vā āyariya-uvajjhāēhiṁ saddhiṁ gāmāṇugāmaṁ dūijjamāṇē nō āyariya-uvajjhāyassa hatthēṇa hatthaṁ [pāēṇa pāyaṁ kāēṇa kāya āsāejjā sē] anāsāyamāṇē taō sañjayāmēva āyariya-uvajjhāēhiṁ saddhiṁ gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā āyariya-uvajjhāēhiṁ saddhiṁ dūijjamāṇē antarā sē pāḍipahiyā uvāgacchejjā, tē ṇaṁ pāḍipahiyā ēvaṁ vaejjā — āusantō samaṇā kē tubbhē? kaō vā ēha? kahiṁ vā gacchi-hiha? jē tattha āyāriē vā uvajjhāē vā sē bhāsejja vā viyāgarejjā vā, āyariya-uvajjhāyassa bhāsa-māṇassa vā viyāgarēmāṇassa vā nō antarābhāsaṁ karejjā, taō sañjayāmēva āhārātiṇiē vā0 dūijjejjā.</p>
		<p>sē bhikkhū vā bhikkhuṇī vā āhāratiṇiyaṁ gāmāṇugāmaṁ dūijjamāṇē nō rātiṇiyassa hatthēṇa hatthaṁ jāva anāsāyaṇāṇē taō sañjayāmēva āhārātiṇiyaṁ gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā āhārātiniyaṁ gāmāṇugāmaṁ dūijjamāṇē antarā sē pāḍipahiyā uvāgacchejjā, tē ṇaṁ pāḍipahiyā ēvaṁ vadejjā — āusantō samaṇā! kē tubbhē? kaō vā ēha? kahiṁ vā gacchihiha? jē tattha savvarātiṇiē sē bhāsejja vā viyāgarejja vā, rātiṇiyassa bhāsamāṇassa vā viyāgarēmāṇassa vā nō antarābhāsaṁ bhāsejjā, taō sañjayamēva gāmāṇugāmaṁ dūijjejjā.</p>
	      </div>
	      <div type="section" n="463">
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē pāḍipahiyā uvāgacchejjā, tē ṇaṁ pāḍipahiyā ēvaṁ vadejjā — āusantō samaṇā aviyāiṁ ettō, paḍipahē pāsaha, taṁ jahā — maṇussaṁ vā gōṇaṁ vā mahisaṁ vā pasuṁ vā pakkhiṁ vā sarīsivaṁ vā jalayaraṁ vā sē āikkhaha daṁsēha, taṁ nō āikkhejjā nō daṁsejjā, nō tēsiṁ taṁ pariṇṇaṁ parijāṇejjā, tusiṇīō uvēhejjā, jāṇaṁ vā nō jāṇanti vaejjā, taō sañjayāmēva gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē pāḍipahiyā uvāgacchejjā, tē ṇaṁ pāḍipahiyā ēvaṁ vaejjā — āusantō samaṇā! aviyāiṁ ettō paḍipahē pāsaha-udagapasūyāṇi kandāṇi vā mūlāṇi vā tayāṇi vā pattāṇi vā pupphāṇi vā phalāṇi vā bīyāṇi vā hariyāṇi vā udagaṁ vā saṁnihiyaṁ aganiṁ vā saṁnikkhittaṁ sē āikkhaha jāva dūījjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē pāḍipahiyā uvāgacchejjā, tē ṇaṁ pāḍipahiyā ēvaṁ vaejjā — āusantō samaṇā! aviyāiṁ ettō paḍipahē pāsaha — javasāṇi vā [sagaḍāṇi vā rahāṇi vā saccakkāṇiṁ vā paracakkāṇi vā] sēṇaṁ vā virūvarūvaṁ saṁniviṭṭhaṁ sē āikkhaha [daṁsēha taṁ nō āikkhejjā nō daṁsejjā nō tēsiṁ taṁ pariṇṇaṁ parijāṇejjā tusiṇīō uvēhejjā jāṇaṁ vā nō jāṇanti vaejjā taō sañjayāmēva gāmāṇugāmaṁ] dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē pāḍipahiyā [uvāgacchejjā tēṇaṁ pāḍipahiyā ēvaṁ vadejjā] — āusantō samaṇā! kēvaïē ettō gāmē vā jāva rāyahāṇī vā sē āikkhaha jāva dūijjejjā.</p>
		<p>sē bhikkhu vā0 gāmāṇugāma dūijjejjā0 antarā sē pāḍipahiyā0 āusantō samaṇā! kēvaïē ittō gāmassa vā nagarassa vā jāva rāyahāṇīē vā maggē sē āikkhaha0 tahēva jāva dūijjejjā.</p>
	      </div>
	      <div type="section" n="464">
		<p>sē bhikkhū vā bhikkhuṇī vā gāmāṇugāṇaṁ dūijjamāṇē antarā sē gōṇaṁ viyālaṁ paḍipahē pēhāē [mahisaṁ viyālaṁ paḍipahē pēhāē ēvaṁ-maṇussaṁ āsaṁ hatthi sīhaṁ vagdhaṁ vigaṁ dīviyaṁ acchaṁ taracchaṁ parisaraṁ siyālaṁ virālaṁ-suṇayaṁ kōla-suṇayaṁ kōkantiyaṁ] cittācillaḍaṁ-viyālaṁ paḍipahē pēhāē nō tēsiṁ bhīō ummaggēṇaṁ gacchejjā nō maggāō ummaggaṁ saṅkamejjā nō gahaṇaṁ vā vanaṁ vā duggaṁ vā anupavisejjā nō rukkhaṁsi duruhejjā nō mahaïmahālayaṁsi udayaṁsi kāyaṁ viusejjā nō vāḍaṁ vā saraṇaṁ vā sēṇaṁ vā satthaṁ vā kaṅkhejjā appussuē [abahilessē ēgantaēṇaṁ appāṇaṁ viyōsejja] samāhīē taō sañjayāmēva gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē vihaṁ siyā, sejjaṁ puṇa vihaṁ jāṇejjā — imaṁsi khalu vihaṁsi bahavē āmōsagā uvagaraṇa paḍiyāē sampiḍiyā0 gacchejjā, nō tēsiṁ bhīō ummaggēṇaṁ gacchejjā jāva samāhīē taō sañjayāmēva gāmāṇugāmaṁ dūijjejjā.</p>
	      </div>
	      <div type="section" n="465">
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē āmōsagā sampiṇḍiyā gacchejjā tē ṇaṁ āmōsagā ēvaṁ vadejjā — āusantō samaṇā! āhāra ēyaṁ vatthaṁ vā pāyaṁ vā kambalaṁ vā pāyapuñchaṇaṁ vā dēhi nikkhivāhi0 taṁ nō dejjā nō nikkhivejjā nō vandiya-vandiya jāejjā nō añjaliṁ kaṭṭu jāejjā nō kaluṇa-paḍiyāē jāejjā dhammiyāē jāyaṇāē jāejjā tusiṇīya-bhāvēṇa vā uvēhejjā tē ṇaṁ āmōsagā sayaṁ karaṇijjaṁ ti kaṭṭu akkōsanti vā jāva uddavanti vā vatthaṁ vā pāyaṁ vā kambalaṁ vā pāyapuñchaṇaṁ vā acchandejja vā avaharejja vā paribhavejja vā, taṁ nō gāmasaṁsāriyaṁ kujjā, nō rāyasaṁsāriyaṁ kujjā, nō paraṁ uvasaṅkamittu būyā — āusantō! gāhāvaï ēē khalu āmōsagā uvagaraṇa-paḍiyāē sayaṁ karaṇijjaṁ ti kaṭṭu akkōsanti vā jāva pariṭṭhavanti vā0 ēyappagāraṁ maṇaṁ vā vaïṁ vā nō puraō kaṭṭu viharejjā, appussuē jāva samāhīē taō sañjayāmēva gāmāṇugāmaṁ dūijjejjā. ēyaṁ khalu tassa bhikkhussa vā bhikkhuṇīē vā sāmaggiyaṁ, jaṁ savvaṭṭhēhiṁ samitē sahiē sayā jaejjāsi — ttibēmi.</p>
	      </div>
	    </div><!-- uddēsa 3 !-->
	  </div><!-- ajjhayaṇa 3 !-->
	  <div type="ajjhayaṇa" n="4">
	    <head>caütthaṁ ajjhayaṇaṁ  – bhāsajjātaṁ</head>
	    <div type="uddēsa" n="1">
	      <div type="section" n="466">
		<p>sē bhikkhū vā bhikkhuṇī vā imāiṁ vaï-āyārāiṁ soccā nisamma imāiṁ anāyārāiṁ anāyariyapuvvāiṁ jāṇejjā — jē kōhā vā vāyaṁ viujanti jē māṇā vā vāyaṁ viuñjanti jē māyāē vā vāyaṁ viuñjanti jē lōbhā vā vāyaṁ viuñjanti jāṇaō vā pharusaṁ vayanti ajāṇaō vā pharusaṁ vayanti savvaṁ cēyaṁ sāvajjaṁ vajjejjā vivēgamāyāē, dhuvaṁ cēyaṁ jāṇejjā adhuvaṁ cēyaṁ jāṇejjā — asanaṁ vā pānaṁ vā khāimaṁ vā sāimaṁ vā labhiya nō labhiya bhuñjiya nō bhuñjiya aduvā āgaē aduvā nō āgaē aduvā ēi aduvā nō ēi aduvā ēhiti aduvā nō ēhiti etthavi āgaē etthavi nō āgaē etthavi ēi etthavi nō ēi etthavi ēhiti etthavi nō ēhiti0 anuvīi niṭṭhābhāsī samiyāē sañjaē bhāsaṁ bhāsejjā taṁ jahā —</p>
		<p>ēgavayaṇaṁ duvayaṇaṁ bahuvayaṇaṁ itthīvayaṇaṁ purisavayaṇaṁ napuṁsagavayaṇaṁ ajjhatthavayaṇaṁ uvanīya — vayaṇaṁ avanīyavayaṇaṁ uvanīyaavaṇī-yavayaṇaṁ avanīya-uvanīyavayaṇaṁ tīyavayaṇaṁ paḍuppannavayaṇaṁ anāgayavayaṇaṁ paccakkhavayaṇaṁ parokkhavayaṇaṁ, sē ēgavayaṇaṁ vadissāmīti ēgavayaṇaṁ vaejjā jāva parokkhavayaṇaṁ vadissāmīti parokkhavayaṇaṁ vaejjā, itthī vēsa purisa vēsa napuṁsaga vēsa ēyaṁ vā cēyaṁ annaṁ vā cēyaṁ anuvīi niṭṭhābhāsī samiyāē sañjaē bhāsaṁ bhāsejjā iccēyāiṁ āyataṇāiṁ uvātikamma.</p>
		<p>aha bhikkhū jāṇejjā cattāri bhāsajjāyāiṁ taṁ jahā — saccamēgaṁ paḍhamaṁ bhāsajāyaṁ bīyaṁ mōsaṁ taïyaṁ saccāmōsaṁ jaṁ nēva saccaṁ nēvamōsaṁ nēva saccāmōsaṁ-asaccāmōsaṁ nāmaṁ taṁ caütthaṁ bhāsajjātaṁ.</p>
		<p>sē bēmi — jē atītā jē ya paḍuppannā jē ya anāgayā arahantā bhagavatō savvē tē ēyāṇi cēva cattāri bhāsajjāyāiṁ bhāsiṁsu vā bhāsanti vā bhāsissanti vā pannavisuṁ vā pannavēnti vā pannavissanti vā savvāiṁ ca ṇaṁ ēyāṇiṁ acittāṇi vaṇṇamantāṇi gandhamantāṇi rasamantāṇi phāsamantāṇi cayōvacaïyāiṁ vipari-ṇāmadhammāiṁ bhavantīti akkhāyāiṁ.</p>
	      </div>
	      <div type="section" n="467">
		<p>sē bhikkhu vā bhikkhuṇī vā sē jjaṁ puṇa jāṇejjā-puvvaṁ bhāsā abhāsā bhāsijjamāṇī bhāsā bhāsā bhāsāsamayaviikkantā ca ṇaṁ bhāsiyā bhāsā abhāsā.</p>
		<p>sē bhikkhū vā0 sē jjaṁ puṇa jāṇejjā — jā ya bhāsā saccā, jā ya bhāsā mōsā, jā ya bhāsā saccāmōsā, jā ya bhāsā asaccāmōsā, tahappagāraṁ bhāsaṁ sāvajjaṁ sakiriyaṁ kakkasaṁ kaḍuyaṁ niṭṭhuraṁ pharusaṁ aṇhayakariṁ chēyaṇakariṁ bhēyaṇakariṁ paritāvaṇakariṁ uddavaṇakariṁ bhūtōvaghāiyaṁ abhikaṅkha nō bhāsejjā.</p>
		<p>sē bhikkhū vā bhikkhuṇī vā sē jjaṁ puṇa jāṇejjā — jā ya bhāsā saccā suhumā jā ya bhāsā asaccāmōsā tahappagāraṁ bhāsaṁ asāvajjaṁ akiriyaṁ akakkasaṁ akaḍuyaṁ aniṭṭhuraṁ apharusaṁ aṇaṇhayakariṁ achēyaṇakariṁ abhēyaṇakariṁ aparitāvaṇakariṁ anuddavaṇakariṁ abhūtōvadhāiyaṁ abhikkhaṁ bhāsaṁ bhāsejjā.</p>
		<p>sē bhikkhū vā bhikkhuṇī vā pumaṁ āmantēmāṇē āmantitē vā apaḍisuṇēmāṇē nō ēvaṁ vaejjā — hōlē tti vā gōlē tti vā vasulē tti vā kupakkhē tti vā dhaḍadāsē tti vā sāṇē tti vā tēṇē tti vā cāriē tti vā māī tti vā musāvāī tti vā, ēyāiṁ tuma tē jaṇagā vā, ētappagāraṁ bhāsaṁ sāvajjaṁ sakiriyaṁ jāva bhūtō —  vaghāiyaṁ abhikaṅkha nō bhāsejjā.</p>
	      </div>
	      <div type="section" n="468">
		<p>sē bhikkhū vā bhikkhuṇī vā pumaṁ āmantēmāṇē āmantiē vā apaḍisuṇēmāṇē ēvaṁ vaejjā — amugē tti vā āusō tti vā āusantō tti vā sāvagē tti vā upāsagē tti vā dhammiē tti vā dhammapiyē tti vā — ēyappagāraṁ bhāsaṁ asāvajjaṁ jāva abhūtōvaghāiyaṁ abhikaṅkha bhāsejjā.</p>
		<p>sē bhikkhū vā bhikkhuṇī vā itthiṁ āmantēmāṇē āmantiē ya apaḍisuṇēmāṇiṁ nō ēvaṁ vaejjā — hōlē tti vā gōlē tti vā [vasulē tti vā kupakkhē tti vā dhaḍadāsī tti vā sāṇē tti vā tēṇē tti vā cāriē tti vā māī tti vā musāvāī tti vā iccēyāiṁ tumaṁ ēyāiṁ tē jaṇagā vā — ētappagāraṁ bhāsaṁ sāvajjaṁ jāva bhūtōvadhāiyaṁ abhikaṅkha nō bhāsejjā].</p>
		<p>sē bhikkhū vā bhikkhuṇī vā itthiyaṁ āmantēmāṇē āmantiē ya apaḍisuṇēmāṇī ēvaṁ vaejjā-āusō tti vā bhaginī tti vā bhagavaī tti vā sāvigē tti vā uvāsiē tti vā dhammiē tti vā dhammapiyē tti vā, ētappagāraṁ bhāsaṁ asāvajjaṁ jāva abhikaṅkha bhāsejjā.</p>
	      </div>
	      <div type="section" n="469">
		<p>sē bhikkhū vā bhikkhuṇī vā nō ēvaṁ vaejjā — nabhōdēvē tti vā gajjadēvē tti vā vijjudēvē tti vā pavuṭṭhadēvē tti vā nivuṭṭhadēvē tti vā paḍaü vā vāsaṁ mā vā paḍaü nipphajjaü vā sassaṁ mā vā nipphajjaü vibhāu vā rayaṇī mā vā vibhāu udēu vā sūriē mā vā udēu sō vā rāyā jayaü mā vā jayaü — nō ētappagāraṁ bhāsaṁ bhāsejjā pannavaṁ.</p>
		<p>sē bhikkhū vā bhikkhuṇī vā antalikkhē tti vā gujjhāṇucariē tti vā saṁmucchiē tti vā nivaïē tti vā paōē vaejja vā vuṭṭhabalāhagē tti vā, ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sayā jaejjāsi — ttibēmi.</p>
	      </div>
	    </div><!-- uddēsa 1 !-->
	    <div type="uddēsa" n="2">
	      <div type="section" n="470">
		<p>sē bhikkhū vā bhikkhuṇī vā jahā vēgaïyāiṁ rūvāiṁ pāsejjā tahāvi tāiṁ nō ēvaṁ vaejjā taṁ jahā — gaṇḍī gaṇḍī ti vā, kuṭṭhī kuṭṭhī ti vā, [rāyaṁsī rāyaṁsī ti vā, avamāriyaṁ avamāriē ti vā, kāṇiyaṁ kāṇiē ti vā, jhimiyaṁ jhimiē ti vā, kuṇiyaṁ kuṇiē ti vā, khujjiyaṁ khujjiē ti vā, udarī udarī ti vā, mūyaṁ mūē ti vā, sūṇiyaṁ sūṇiē ti vā, gilāsiṇī gilāsiṇī ti vā, vēvaī vēvaī ti vā, pīḍhasappī pīḍhasappī ti vā, silivayaṁ silivaē ti vā], mahumēhaṇī mahumēhaṇī ti vā, hatthachinna hatthachinnē ti vā, pādachinnē pādachinnē ti vā, nakkachinnaṁ nakkachinnē ti vā, kaṇṇachinnaṁ kaṇṇachinnē ti vā, oṭṭha chinnaṁ oṭṭhachinnē ti vā, jē yāvaṇṇē tahappagārē tahappagārāhiṁ bhāsāhiṁ buiyā buiyā kuppanti māṇavā tē yāvi tahappagārāhiṁ bhāsāhiṁ abhikaṅkha nō bhāsejjā.</p>
		<p>sē bhikkhū vā bhikkhuṇī vā jahā vēgaïyāiṁ rūvāiṁ pāsejjā tahāvi tāiṁ ēvaṁ vaejjā, taṁ jahā — ōyaṁsī ōyaṁsī ti vā, tēyaṁsī tēyaṁsī ti vā, vaccaṁsī vaccaṁsī ti vā, jasaṁsī jasaṁsī ti vā, abhirūvaṁ abhirūvē ti vā, paḍirūvaṁ paḍirūvē ti vā, pāsāiyaṁ pāsaïē ti vā, darisaṇijjaṁ darisaṇīē ti vā, jē yāvannē tahappagārā tahappagārāhiṁ bhāsāhiṁ buiyā-buiyā nō kuppanti māṇavā tē yāvi tahappagārā bhāsāhiṁ abhikaṅkha bhāsejjā.</p>
		<p>sē bhikkhū vā bhikkhuṇī vā jahā vēgaïyāiṁ rūvāiṁ pāsejjā, taṁ jahā — vappāṇi vā [phalihāṇi vā pāgārāṇi vā tōraṇāṇi vā aggalāṇi vā aggala pāsagāṇi vā gaḍḍāō vā darīō vā kūḍāgārāṇi vā  pāsādāṇi vā nūmagihāṇi vā rukkha-gihāṇi vā pavvaya-gihāṇi vā rukkhaṁ vā cēiya-kaḍaṁ thūbhaṁ vā cēiya-kaḍaṁ āēsaṇāṇi vā āyataṇāṇi vā dēvakulāṇi vā sahāō vā pavāō vā paṇiya-gihāṇi vā paṇiya-sālāō vā jāṇa-gihāṇi vā jāṇa sālāō vā suhā-kammantāṇi vā dabbha-kammantāṇi vā baddha-kammantāṇi vā vakka kammantāṇi vā vana-kammantāṇi vā iṅgāla-kammantāṇi vā kaṭṭha-kammantāṇi vā susāṇa-kammantāṇi vā santi-kammantāṇi vā giri-kammantāṇi vā kandara-kammantāṇi vā sēlōvaṭṭhāṇa-kammantāṇi vā] bhavanagihāṇi vā-tahāvi tāiṁ nō ēvaṁ vaejjā, taṁ jahā — sukaḍē ti vā suṭṭhukaḍē ti vā sāhukaḍē ti vā kallāṇē ti vā karaṇijjē ti vā — ēyappagāraṁ bhāsaṁ sāvajjaṁ jāva nō bhāsejjā.</p>
		<p>sē bhikkhū vā bhikkhuṇī vā jahā vēgaïyāiṁ rūvāiṁ pāsejjā, taṁ jahā vappāṇi vā jāva bhavanagihāṇi vā — tahāvi tāiṁ ēvaṁ vaejjā, taṁ jahā ārambhakaḍē ti vā sāvajjakaḍē ti vā payattakaḍē ti vā pāsādiyaṁ pāsādiē ti vā darisaṇīyaṁ darisaṇīē ti vā abhirūvaṁ abhirūvē ti vā paḍirūvaṁ paḍirūvē ti vā — ēyappagāraṁ bhāsaṁ asāvajjaṁ jāva bhāsejjā.</p>
	      </div>
	      <div type="section" n="471">
		<p>sē bhikkhū vā bhikkhuṇī vā asanaṁ vā pānaṁ vā khāimaṁ vā sāimaṁ vā uvakkhaḍiyaṁ pēhāē tahāvi taṁ nō ēvaṁ vaejjā taṁ jahā — sukaḍē ti vā suṭṭhukaḍē ti vā sāhukaḍē ti vā kallāṇē ti vā karaṇijjē ti vā, ēyappagāraṁ bhāsaṁ sāvajjaṁ jāva nō bhāsejjā.</p>
		<p>sē bhikkhū vā bhikkhuṇī vā asanaṁ vā pānaṁ vā khāimaṁ vā sāimaṁ vā uvakkhaḍiyaṁ pēhāē ēvaṁ vaejjā — taṁ jahā — ārambhakaḍē ti vā sāvajjakaḍē ti vā payattakaḍē ti vā bhaddayaṁ bhaddaē ti vā ūsaḍhaṁ ūsaḍhē ti vā rasiyaṁ rasiē ti vā maṇuṇṇaṁ maṇuṇṇē ti vā — ēyappagāraṁ bhāsaṁ asāvajjaṁ jāva abhūtōvadhāiyaṁ abhikaṅkha bhāsejjā.</p>
	      </div>
	      <div type="section" n="472">
		<p>sē bhikkhū vā bhikkhuṇī vā maṇussaṁ vā gōṇaṁ vā mahisaṁ vā migaṁ vā pasuṁ vā pakkhiṁ vā sarīsivaṁ vā jalayaraṁ vā sē ttaṁ parivūḍhakāyaṁ pēhāē nō ēvaṁ vaejjā — thūlē ti vā pamēilē ti vā vaṭṭē ti vā vajjhē ti vā pāimē ti vā — ēyappagāraṁ bhāsaṁ sāvajjaṁ jāva bhūtōvaghāiyaṁ abhikaṅkha nō bhāsejjā.</p>
		<p>sē bhikkhū vā bhikkhuṇī vā maṇussaṁ jāva jalayaraṁ vā sē ttaṁ parivūḍhakāyaṁ pēhāē ēvaṁ vaejjā taṁ jahā — parivūḍhakāē ti vā uvaciyakāē ti vā thirasaṅghayaṇē ti vā ciyamaṁsasōṇiē ti vā bahupaḍipunnaïndiē ti vā — ēyappagāraṁ bhāsaṁ asāvajjaṁ jāva abhūtōvaghāiyaṁ abhikaṅkha bhāsējā.</p>
		<p>sē bhikkhū vā bhikkhuṇī vā virūvarūvāō gāō pēhāē nō ēvaṁ vaejjā, taṁ jahā — gāō dojjhāō tti vā dammē tti vā gōrahē tti vā vāhimā tti vā rahajoggātti vā — ēyappagāraṁ bhāsaṁ sāvajjaṁ jāva bhūtōvadhāiyaṁ abhikaṅkha nō bhāsejjā.</p>
		<p>sē bhikkhū vā bhikkhuṇī vā virūvarūvāō gāō pēhāē ēvaṁ vaejjā taṁ jahā — juvaṅgavē tti vā ghēnu tti vā rasavatī tti vā hassē tti vā mahallaē tti vā mahavvaē tti vā saṁvahaṇē tti vā — ēyappagāraṁ bhāsaṁ asāvajjaṁ jāva abhūtōvaghāiyaṁ abhikaṅkhē bhāsejjā.</p>
		<p>sē bhikkhū vā bhikkhuṇī vā tahēva gantumujjāṇāiṁ pavvayāiṁ vanāni ya rukkhā mahallā pēhāē nō ēvaṁ vaejjā taṁ jahā — pāsāyajoggā ti vā gihajoggā ti vā tōraṇajoggā ti vā phalihajoggā ti vā aggala-nāvā-udaga-dōṇi-pīḍha-caṅgabēra-naṅgala-kuliya-jantalaṭṭhī-nābhi-gaṇḍī-āsaṇa-sayaṇa-jāṇa-uvassayajoggā ti vā, ēyappagāraṁ bhāsaṁ sāvajjaṁ jāva bhūtōvadhāiyaṁ abhikaṅkha nō bhāsejjā.</p>
		<p>sē bhikkhū vā bhikkhuṇī vā tahēvaṁ gantubhujjāṇāiṁ pavvāyāṇi vanāni ya rukkhā mahallā pēhāē ēvaṁ vaejjā, taṁ jahā — jātimantā ti vā dīhavaṭṭā ti vā mahālayā ti vā payāyasālā ti vā viḍimasālā ti vā pāsāiyā ti vā darisaṇīyā ti vā abhirūvā ti vā paḍirūvā ti vā — ēyappagāraṁ bhāsaṁ asāvajjaṁ jāva abhūtōvaghāiyaṁ abhikaṅkha bhāsejjā.</p>
		<p>sē bhikkhū vā bhikkhuṇī vā bahusambhūyā vanaphalā pēhāē tahāvi tē nō ēvaṁ vaejjā, taṁ jahā — pakkā ti vā pāyakhajjā ti vā vēlōciyāti vā ṭālā ti vā vēhiyā ti vā, ēyappagāraṁ bhāsaṁ sāvajjaṁ jāva bhūtōvaghāiyaṁ abhikaṅkha nō bhāsejjā.</p>
		<p>sē bhikkhū vā bhikkhuṇī vā bahusambhūyā vanaphalā ambā pēhāē ēvaṁ vaejjā taṁ jahā — asanthaḍā ti vā bahunivaṭṭimaphalā ti vā bahusambhūyā ti vā bhūyarūvā ti vā — ēyappagāraṁ bhāsaṁ asāvajjaṁ jāva abhūtōvaghāiyaṁ abhikaṅkha bhāsejjā.</p>
		<p>sē bhikkhū vā bhikkhuṇī vā bahusambhūyāō ōsahīō pēhāē tahāvi tāō nō ēvaṁ vaejjā taṁ jahā — pakkā ti vā nōliyā ti vā chavīyā ti vā lāimā ti vā bhajjimā ti vā bahukhajjā ti vā-ēyappagāraṁ bhāsaṁ sāvajjaṁ jāva bhūtōvaghāiyaṁ abhikaṅkha nō bhāsejjā.</p>
		<p>sē bhikkhū vā bhikkhuṇī vā bahusambhūyāō ōsahīō pēhāē ēvaṁ vaejjā, taṁ jahā — rūḍhā ti vā bahusambhūyā ti vā thirā ti vā ūsaḍhā ti vā gabbhiyā ti vā pasūyā ti vā sasārā ti vā, ēyappagāraṁ bhāsaṁ asāvajjaṁ jāva abhūtōvadhāiyaṁ abhikaṅkha bhāsejjā.</p>
	      </div>
	      <div type="section" n="473">
		<p>sē bhikkhū vā bhikkhuṇī vā jahā vēgaïyāiṁ saddāiṁ suṇejjā tahāvi tāiṁ nō ēvaṁ vaejjā, taṁ jahā — susaddē ti vā dusaddē ti vā, ēyappagāraṁ bhāsaṁ sāvajjaṁ jāva nō bhāsejjā.</p>
		<p>sē bhikkhū vā bhikkhuṇī vā jahā vēgaïyāiṁ saddāiṁ suṇejjā tāiṁ ēvaṁ vaejjā, taṁ jahā — susaddaṁ susaddē ti vā dusaddaṁ dusaddē ti vā, ēyappagāraṁ bhāsaṁ asāvajjaṁ jāva bhāsejjā.</p>
		<p>ēvaṁ rūvāiṁ — kaṇhē ti vā nīlē ti vā lōhiē ti vā hāliddē ti vā, sukillē ti vā; gandhāiṁ — subbhigandhē ti vā dubbhigandhē ti vā; rasāiṁ — tittāṇi vā kaḍuyāṇi vā kasāyāṇi vā ambilāṇi vā mahurāṇi vā; phāsāiṁ — kakkhaḍāṇi vā maüyāṇi vā guruyāṇi vā lahuyāṇi vā sīyāṇi vā usiṇāṇi vā niddhāṇi vā rukkhāṇi vā.</p>
	      </div>
	      <div type="section" n="474">
		<p>sē bhikkhū vā bhikkhuṇī vā vantā kōhaṁ ca māṇaṁ ca māyaṁ ca lōbhaṁ ca anuvīi niṭṭhābhāsī nisammabhāsī aturiyabhāsī vivēgabhāsī samiyāē sañjaē bhāsaṁ bhāsejjā. ēyaṁ khalu tassa bhikkhussa vā0 sāmaggiyaṁ jaṁ savvaṭṭhēhiṁ samiē sahiē sayā jaejjāsi — ttibēmi.</p>
	      </div>
	    </div><!-- uddēsa 2 !-->
	  </div><!-- ajjhayaṇa 4 !-->
	  <div type="ajjhayaṇa" n="5">
	    <head>pañcamaṁ ajjhayaṇaṁ – vatthēsaṇā</head>
	    <div type="uddēsa" n="1">
	      <div type="section" n="475">
		<p>sē bhikkhū vā bhikkhuṇī vā abhikaṅkhejjā vatthaṁ ēsittaē sejjaṁ puṇa vatthaṁ jāṇejjā, taṁ jahā — jaṅgiyaṁ vā bhaṅgiyaṁ vā sāṇayaṁ vā pottagaṁ vā khōmiyaṁ vā tūlakaḍaṁ vā, tahappagāraṁ vatthaṁ vā jē nigganthē taruṇē jugavaṁ balavaṁ appāyaṅkē thirasaṅghayaṇē sē ēgaṁ vatthaṁ dhārejjā, nō bitiyaṁ, jā nigganthī sā cattāri saṅghāḍīō dhārejjā, ēgaṁ duhatthavitthāraṁ dō tihatthavitthārāō ēgaṁ caühatthavitthāraṁ, tahappagārēhiṁ vatthēhiṁ asaṅghijjamāṇēhiṁ, aha pacchā ēgamēgaṁ saṁsīvejjā.</p>
	      </div>
	      <div type="section" n="476">
		<p>sē bhikkhū vā0 paraṁ addhajōyaṇa-mērāē vattha-paḍiyāē nō abhisaṅghārejjā gamaṇāē.</p>
	      </div>
	      <div type="section" n="477">
		<p>sē bhikkhū vā bhikkhuṇī vā sejjaṁ puṇa vatthaṁ jāṇejjā — assimpaḍiyāē ēgaṁ sāhammiyaṁ samuddissa pāṇāiṁ jāva lābhē santē nō paḍigāhejjā. ēvaṁ bahavē sāhammiyā ēgaṁ sāhammiṇiṁ bahavē sāhammiṇīō0 tahēva purisantarakaḍā jahā piṇḍēsaṇāē.</p>
		<p>sē bhikkhū vā bhikkhūṇī vā sē jjaṁ puṇa vatthaṁ jāṇejjā--bahavē samaṇa-māhaṇa-atihi-kivaṇa-vaṇīmaē pagaṇiya-pagaṇiya samuddissa pāṇāiṁ jāva tahappagāraṁ vatthaṁ purisantarakaḍaṁ vā apurisantarakaḍaṁ vā bahiyā nīhaḍaṁ vā anīhaḍaṁ vā attaṭṭhiyaṁ vā aṇattaṭṭhiyaṁ vā paribhuttaṁ vā aparibhuttaṁ vā āsēviyaṁ vā anāsēviyaṁ vā-aphāsuya anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhūṇī vā sejjaṁ puṇa vatthaṁ jāṇejjā-bahavē samaṇa-jāva samuddissa pāṇāiṁ jāva samārabbha samuddissa kīyaṁ jāva āhaṭṭu cēēi taṁ tahappagāraṁ vattha apurisantarakaḍa jāva anēsaṇijjaṁ ti mannamāṇē lābhē santē nō paḍigāhejjā aha puṇa ēvaṁ jāṇejjā-purisantarakaḍaṁ bahiyā nīhaḍaṁ jāva ēsaṇijjaṁ ti mannamāṇē lābhē santē paḍigāhejjā.</p>
	      </div>
	      <div type="section" n="478">
		<p>sē bhikkhū vā bhikkhuṇī vā sē jjaṁ puṇa vatthaṁ jāṇejjā-asañjaē bhikkhu-paḍiyāē kīyaṁ vā dhōyaṁ vā rattaṁ vā ghaṭṭhaṁ vā maṭṭhaṁ vā saṁmaṭṭhaṁ vā sampadhūmiyaṁ vā tahappagāraṁ vatthaṁ apurisantarakaḍaṁ nō paḍigāhejjā aha puṇēvaṁ jāṇejjā-purisantarakaḍaṁ [bahiyā nīhaḍaṁ attaṭṭhiyaṁ paribhuttaṁ āsēviyaṁ-phāsuyaṁ ēsaṇijjaṁ ti mannamāṇē lābhē santē] paḍigāhejjā.</p>
	      </div>
	      <div type="section" n="479">
		<p>sē bhikkhū vā bhikkhuṇī vā sē jāiṁ puṇa vatthāiṁ jāṇejjā virūvarūvāiṁ mahaddhaṇamōllāiṁ taṁ jahā — ājinagāṇi vā sahiṇāṇi vā sahiṇa-kallāṇāṇi vā āyakāṇi vā kāyāṇi vā khōmiyāṇi vā dugullāṇi vā paṭṭāṇi vā malayāṇi vā pannunnāṇi vā aṁsuyāṇi vā cīṇaṁsuyāṇi vā dēsarāgāṇi vā abhilāṇi vā gajjalāṇi vā phāliyāṇi vā kōyavāṇi vā kambalagāṇi vā pāvārāṇi vā, annayarāṇi vā tahappagārāiṁ vatthāiṁ mahaddhaṇamōllāiṁ-[aphāsuyāiṁ anēsaṇijjāiṁ ti mannamāṇē] lābhē santē nō paḍigāhejjā.</p>
		<p>sē bhikkhū vā sē jjaṁ puṇa āīṇapāuraṇāṇi vatthāṇi jāṇejjā, taṁ jahā — uddāṇi vā pēsāṇi vā pēsalāṇi vā kiṇhamigāīṇagāṇi vā nīlamigāīṇagāṇi vā gōramigāīṇagāṇi vā kanagāṇi vā kanagakatāṇi vā kanagapaṭṭāṇi vā kanagakhaïyāṇi vā kanagaphusiyāṇi vā vagghāṇi vā vivagghāṇi vā ābhāraṇāṇi vā ābharaṇavicittāṇi vā annayarāṇi vā tahappagārāiṁ āīṇapāuraṇāṇi vatthāṇi — aphāsuyāiṁ anēsaṇijjāiṁ ti mannamāṇē lābhē santē nō paḍigāhejjā.</p>
	      </div>
	      <div type="section" n="480">
		<p>iccēiyāiṁ āyataṇāiṁ uvāikamma aha bhikkhū jāṇejjā caühiṁ paḍimāhiṁ vatthaṁ ēsittaē, tattha khalu imā paḍhamā paḍimā — sē bhikkhū vā bhikkhuṇī vā uddisiya-uddisiya vatthaṁ jāejjā taṁ jahā — jaṅgiyaṁ vā bhaṅgiyaṁ vā sāṇayaṁ vā pottayaṁ vā khōmiyaṁ vā tūlakaḍaṁ vā-tahappagāraṁ vatthaṁ sayaṁ vā ṇaṁ jāejjā parō vā sē dejjā phāsuyaṁ ēsaṇijjaṁ ti mannamāṇē lābhē santē paḍigāhejjā — paḍhamā paḍimā.</p>
		<p>ahāvarā doccā paḍimā sē bhikkhū vā bhikkhuṇī vā pēhāē vatthaṁ jāejjā taṁ jahā — gāhāvaïṁ vā [gāhāvaï-bhāriyaṁ vā gāhāvaï-bhaginiṁ vā gāhāvaï-puttaṁ vā gāhāvaïṁ-dhūyaṁ vā suṇhaṁ vā dhāiṁ vā dāsaṁ vā dāsiṁ vā kammakaraṁ vā] kammakariṁ vā sē puvvāmēva ālōejjā — āusō tti vā bhagini tti vā dāhisi mē ettō annataraṁ vatthaṁ tahappagāraṁ vatthaṁ sayaṁ vā ṇaṁ jāejjā parō vā sē dejjā-phāsuyaṁ [ēsaṇijjaṁ ti mannamāṇē] lābhē santē paḍigāhejjā — doccā paḍimā.</p>
		<p>ahāvarā taccā paḍimā sē bhikkhū vā bhikkhuṇī vā sejjaṁ puṇa vatthaṁ jāṇejjā taṁ jahā — antarijjagaṁ vā uttarijjagaṁ vā tahappagāraṁ vatthaṁ sāyaṁ vā ṇaṁ jāejjā [parō vā sē dejjā phāsuyaṁ ēsaṇijjaṁ ti mannamāṇē lābhē santē] paḍigāhejjā — taccā paḍimā.</p>
		<p>ahāvarā caütthā paḍimā-sē bhikkhū vā bhikkhuṇī vā ujjhiya-dhammiyaṁ vatthaṁ jāejjā jaṁ ca'nnē bahavē samaṇa-māhaṇa-atihi-kivaṇa-vaṇīmagā nāvakaṅkhanti tahappagāraṁ ujjhiya-dhammiyaṁ vatthaṁ sayaṁ vā ṇaṁ jāejjā parō vā sē dejjā phāsuyaṁ jāva paḍigāhejjā — caütthā paḍimā.</p>
		<p>iccēyāṇaṁ caüṇhaṁ paḍimāṇaṁ [annayaraṁ paḍimaṁ paḍivajjamāṇē nō ēvaṁ vaejjā micchā paḍivannā khalu ētē bhayantārō ahamēgē sammaṁ paḍivannē jē ētē bhayantārō ēyāō paḍimāō paḍivajjittāṇaṁ viharanti, jō ya ahamaṁsi ēyaṁ paḍimaṁ paḍivajjittāṇaṁ viharāmi savvē vē tē u jiṇāṇāē uvaṭṭhiyā annōnnasamāhīē ēvaṁ ca ṇaṁ viharanti] siyā ṇaṁ ēyāē ēsaṇāē ēsamāṇaṁ parō vaejjā — āusantō samaṇā! ejjāhi tumaṁ māsēṇa vā dasarāēṇa vā pañcarāēṇa vā suē vā suyatarē vā tō tē vayaṁ āusō annayaraṁ vatthaṁ dāhāmō, ēyappagāraṁ nigghōsaṁ soccā nisamma sē puvvāmēva ālōejjā — āusō tti vā bhaïṇi tti vā!, nō khalu mē kappaï ēyappagārē saṅgāra-vayaṇē paḍisuṇittaē, abhikaṅkhasi mē dāuṁ iyāṇimēva dalayāhi, sē sēvaṁ vayantaṁ parō vaejjā — āusantō samaṇā anugacchāhi tō tē vayaṁ annataraṁ vatthaṁ dāhāmō sē puvvāmēva ālōejjā — āusō tti vā bhaïṇi tti vā!, nō khalu mē kappaï ēyappagārē saṅgāra-vayaṇē paḍisuṇettaē abhikaṅkhasi mē dāuṁ iyāṇimēva dalayāhi sē sēvaṁ vayantaṁ parō ṇettā vadejjā — āusō tti vā bhaïṇi tti vā!, āharēyaṁ vatthaṁ samaṇassa dāhāmō, aviyāiṁ vayaṁ pacchāvi appaṇō sayaṭṭhāē pāṇāiṁ bhūyāiṁ jīvāiṁ sattāiṁ samārabbha samuddissa vatthaṁ cēissāmō, ēyappagāraṁ nigghōsaṁ soccā nisamma tahappagāraṁ vatthaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>siyā ṇaṁ parō nettā vaejjā — āusō tti vā bhaïṇi tti vā āharēyaṁ vatthaṁ-siṇāṇēṇa vā [kakkēṇa vā loddhēṇa vā jāva paümēṇa vā] āghaṁsittā vā paghaṁsittā vā samaṇassa ṇaṁ dāsāmō ēyappagāraṁ nigdhōsaṁ soccā nisamma sē puvvāmēva ālōejjā-āusō tti vā bhaïṇi tti vā mā ēyaṁ tumaṁ vatthaṁ siṇāṇēṇa vā jāva āghaṁsāhi vā paghaṁsāhi vā abhikaṅkhasi mē dāuṁ ēmēva dalayāhi sē sēvaṁ vayantassa parō siṇāṇēṇa vā jāva ādhaṁsittā vā padhaṁsittā vā dalaejjā tahappagāraṁ vatthaṁ-aphāsuyaṁ jāva nō paḍigāhejjā.</p>
		<p>sē ṇaṁ parō nettā vaejjā — āusō tti vā! bhaïṇi tti vā āharēyaṁ vatthaṁ-sīōdaga-viyaḍēṇa vā usiṇōdaga-viyaḍēṇa vā ucchōlettā vā padhōvettā vā samaṇassa ṇaṁ dāhāmō, ēyapaggāraṁ nigghōsaṁ soccā nisamma sē puvvāmēva ālōejjā — āusō tti vā bhaïṇi tti vā!, mā ēyaṁ tumaṁ vatthaṁ siōdaga-viyaḍēṇa vā usiṇōdaga-viyaḍēṇa vā ucchōlēhi vā padhōvēhi vā abhikaṅkhasi [mē dāuṁ ēmēva dalayāhi, sē sēvaṁ vayantassa parō sīōdaga-viyaḍēṇa vā usiṇōdaga-viyaḍēṇa vā ucchōlettā vā padhōvettā vā dalaejjā tahappagāraṁ vatthaṁ-aphāsuyaṁ anēsaṇijjaṁ ti mannamāṇē lābhē santē] nō paḍigāhejjā.</p>
		<p>sē ṇaṁ parō ṇettā vaejjā — āusō tti vā bhaïṇi tti vā!, āharēyaṁ vatthaṁ kandāṇi vā [mūlāṇi vā tayāṇi vā pattāṇi vā pupphāṇi vā phalāṇi vā bīyāṇi vā] hariyāṇi vā visōhittā samaṇassa ṇaṁ dāhāmō, ēyappagāraṁ nigghōsaṁ soccā nisamma sē puvvāmēva ālōejjā — āusō ēyappagāraṁ nigghōsaṁ soccā nisamma sē puvvāmēva ālōejjā — āusō tti vā bhaïṇi tti vā!, mā ēyaṁ tumaṁ vatthaṁ siōdaga-viyaḍēṇa vā usiṇōdaga-viyaḍēṇa vā ucchōlēhi vā padhōvēhi vā abhikaṅkhasi [mē dāuṁ ēmēva dalayāhi sē sēvaṁ vayantassa parō sīōdaga-viyaḍēṇa vā jāva lābhē santē] nō paḍigāhejjā.</p>
		<p>sē ṇaṁ parō nettā vaejjā — āusō tti vā bhaïṇi tti vā!, āharēyaṁ vatthaṁ — kandāṇi vā jāva hariyāṇi vā visōhittā samaṇassa ṇaṁ dāhāmō ēyappagāraṁ nigdhōsaṁ soccā nisamma sē puvvāmēva ālōejjā — āusō tti vā bhaïṇi tti vā!, mā ēyāṇi tumaṁ kandāṇi vā jāva hariyāṇi vā visōhēhi nō khalu mē kappaï ēyappagārē vatthē paḍigāhittaē sē sēvaṁ vayantassa parō kandāṇi vā jāva hariyāṇi vā visōhittā dalaejjā tahappagāraṁ vatthaṁ aphāsuyaṁ jāva nō paḍigāhejjā.</p>
		<p>siyā sē parō nettā vatthaṁ nisirejjā, sē puvvāmēva ālōejjā — āusō tti vā bhaïṇi tti vā!, tumaṁ cēva ṇaṁ santiyaṁ vatthaṁ antōantēṇaṁ paḍilēhissāmi, kēvalī būyā āyāṇamēyaṁ — vatthantēṇa u baddhē siyā kuṇḍalē vā guṇē vā maṇī vā [mottiē vā hiraṇṇē vā suvaṇṇē vā kaḍagāṇi vā tuḍayāṇi vā tisaragāṇi vā pālambāṇi vā hārē vā addhahārē vā ēgāvalī vā muttāvalī vā kanagāvalī vā] rayaṇāvalī vā, pāṇē vā bīē vā hariē vā, aha bhikkhūṇaṁ puvvōvadiṭṭhā [ēsa païṇṇā ēsa hēu ēsa kāraṇaṁ ēsa uvaēsō] jaṁ puvvāmēva vatthaṁ antōantēṇa paḍilēhijjā.</p>
	      </div>
	      <div type="section" n="481">
		<p>sē bhikkhū vā bhikkhuṇī vā sejjaṁ puṇa vatthaṁ jāṇejjā — saaṇḍaṁ [sapānaṁ sabīyaṁ sahariyaṁ saüsaṁ saüdayaṁ saüttiṅga — paṇaga — daga-maṭṭiya-makkaḍā] santāṇagaṁ tahappagāraṁ vatthaṁ — aphāsuya [anēsaṇijjaṁ ti mannamāṇē lābhē santē] nō paḍigāhejjā.</p>
		<p>sē bhikkhū vā bhikkhuṇī vā sejjaṁ puṇa vatthaṁ jāṇejjā appaṇḍaṁ [appapānaṁ appabīyaṁ appahariyaṁ appōsaṁ appudayaṁ apputtiṅga-paṇaga-daga-maṭṭiya-makkaḍā] santāṇagaṁ analaṁ athiraṁ adhuvaṁ adhāraṇijjaṁ rōijjantaṁ na ruccaï tahappagāraṁ vatthaṁ aphāsuyaṁ jāva nō paḍigāhejjā.</p>
		<p>sē bhikkhū vā bhikkhuṇī vā sejjaṁ puṇa vatthaṁ jāṇejjā appaṇḍaṁ jāva santāṇagaṁ alaṁ thiraṁ dhuvaṁ dhāraṇijjaṁ rōijjantaṁ ruccaï tahappagāraṁ vatthaṁ phāsuyaṁ [ēsaṇijjaṁ ti mannamāṇē lābhē santē] paḍigāhejjā.</p>
		<p>sē bhikkhū vā bhikkhuṇī vā nō navaē mē vatthē tti kaṭṭu nō bahudēsiēṇa sīṇāṇēṇa vā jāva āghaṁsejja vā paghaṁsejja vā. sē bhikkhū vā bhikkhuṇī vā nō navaē mē vatthē tti kaṭṭu nō bahudēsiēṇa sīōdaga-viyaḍēṇa vā jāva padhōejja vā.</p>
		<p>sē bhikkhū vā bhikkhuṇī vā dubbhigandhē mē vatthē tti kaṭṭu nō bahudēsiēṇa siṇāṇēṇa vā jāva āghaṁsejja vā, paghaṁsejja vā. sē bhikkhū vā bhikkhuṇī vā dubbhigandhē mē vatthē tti kaṭṭu nō bahudēsiēṇa sīōdaga-viyaḍēṇa jāva padhōejja vā].</p>
	      </div>
	      <div type="section" n="482">
		<p>sē bhikkhū vā bhikkhuṇī vā abhikaṅkhejjā vatthaṁ āyāvettaē vā payāvettaē vā tahappagāraṁ vatthaṁ nō anantarahiyāē puḍhavīē nō sasaṇiddhāē puḍhavīē nō sasarakkhāē puḍhavīē nō cittamantāē silāē nō cittamantāē lēluē kōlāvāsaṁsi vā dāruē jīvapaïṭṭhiē saaṇḍē sapāṇē sabīē sahariē saüsē saüdaē saüttiṅga-paṇaga-daga-maṭṭiya-makkaḍā santāṇaē āyāvejja vā payāvejja vā.</p>
		<p>sē bhikkhū vā bhikkhuṇī vā abhikaṅkhejjā vatthaṁ āyāvettaē vā payāvettāē vā tahappagāraṁ vatthaṁ thūṇaṁsi vā gihēlugaṁsi vā usuyālaṁsi vā kāmajalaṁsi vā annayarē vā tahappagārē antalikkhajāē dubbaddhē dunnikkhittē anikampē calācalē nō āyāvejjā vā nō payāvejjā vā.</p>
		<p>sē bhikkhū vā bhikkhuṇī vā abhikaṅkhejjā vatthaṁ āyāvettaē vā payāvettaē vā tahappagāraṁ vatthaṁ kuliyaṁsi vā bhittiṁsi vā silaṁsi vā lēluṁsi vā annatarē vā tahappagārē antalikkhajāē dubbaddhē dunnikkhittē anikampē calācalē nō āyāvejja vā nō payāvejja vā.</p>
		<p>sē bhikkhū vā bhikkhuṇī vā abhikaṅkhejjā vatthaṁ āyāvettaē vā payāvettaē vā tahappagāraṁ vatthaṁ khandhaṁsi vā mañcaṁsi vā mālaṁsi vā pāsāyaṁsi vā hammiyatalaṁsi vā annayarē vā tahappagārē antalikkhajāē jāva nō āyāvejja vā nō payāvejja vā.</p>
		<p>sē tamādāē ēgatamavakkamejjā ēgantamavakkamettā ahē jhāmathaṇḍilaṁsi vā aṭṭhirāsiṁsi kiṭṭarāsiṁsi vā tusarāsiṁsi vā gōmayarāsiṁsi vā annayaraṁsi vā tahappagāraṁsi thaṇḍilaṁsi paḍilēhiya-paḍilēhiya pamajjiya pamajjiya taō sañjayāmēva vatthaṁ āyāvejja vā payāvejja vā, ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sayā jaejjāsi, ttibēmi.</p>
	      </div>
	    </div><!-- uddēsa 1 !-->
	    <div type="uddēsa" n="2">
	      <div type="section" n="483">
		<p>sē bhikkhū vā bhikkhuṇī vā ahēsaṇijjāiṁ vatthāiṁ jāejjā ahāpariggahiyāiṁ vatthāiṁ dhārejjā nō dhōejjā nō raejjā nō dhōyarattāiṁ vatthāiṁ dhārejjā apaliuñcamāṇē gāmantarēsu0 ōmacēliē ēyaṁ khalu vatthadhārissa sāmaggiyaṁ.</p>
		<p>sē bhikkhu vā bhikkhuṇī vā gāhāvaï-kulaṁ piṇḍavāya-paḍiyāē pavisiukāmē savvaṁ cīvaramāyāē gāhāvaï-kulaṁ piṇḍavāya-paḍiyāē nikkhamejja vā pavisejja vā0.</p>
		<p>sē bhikkhū vā bhikkhuṇī vā bahiyā viyāra-bhūmi vā vihāra-bhūmiṁ vā nikkhamamāṇē vā pavisamāṇē vā savvaṁ cīvaramāyāē bahiyā viyāra-bhūmiṁ vā vihārabhūmiṁ vā nikkhamejja vā pavisejja vā0.</p>
		<p>sē bhikkhū vā0 gāmāṇugāmaṁ dūijjamāṇē savvaṁ cīvaramāyāē gāmāṇugāmaṁ dūijjejjā aha puṇēvaṁ jāṇejjā — tivvadēsiyaṁ vā vāsaṁ vāsamāṇaṁ pēhāē tivvadēsiyaṁ vā mahiyaṁ sannivayamāṇiṁ pēhāē mahāvāēṇa vā rayaṁ samudghuyaṁ pēhāē tiricchaṁ sampāimā vā tasā-pāṇā santhaḍā sannivayamāṇā pēhāē sē ēvaṁ naccā nō savvaṁ cīvaramāyāē gāhāvaï-kulaṁ piṇḍavāya-paḍiyāē nikkhamejja vā pavisejja vā bahiyā viyāra-bhūmiṁ vā vihāra-bhūmiṁ vā nikkhamejja vā pavisejja vā gāmāṇugāmaṁ vā dūijjejjā.</p>
		<p>sē bhikkhū vā bhikkhuṇī vā ēgaïō muhuttagaṁ-muhuttagaṁ pāḍihāriyaṁ vatthaṁ jāejjā jāva ēgāhēṇa vā duyāhēṇa vā tiyāhēṇa vā caüyāhēṇa vā pañcāhēṇa vā vippavasiya-vippavasiya uvāgacchejjā, nō tahappagāraṁ vatthaṁ appaṇā giṇhejjā nō annamannassa dejjā, nō pāmiccaṁ kujjā, nō vatthēṇa vattha-pariṇāmaṁ karejjā, nō paraṁ uvasaṅkamittu ēvaṁ vadejjā — āusantō samaṇā! abhikaṅkhasi vatthaṁ dhārettaē vā pariharittaē vā thiraṁ vā ṇaṁ santaṁ nō palicchindiya-palicchindiya pariṭṭhavejjā, tahappagāraṁ vatthaṁ sasāṅghiyaṁ tassa cēva nisirejjā nō ṇaṁ sāijjejjā.</p>
	      </div>
	      <div type="section" n="484">
		<p>sē ēgaïō ēyappagāraṁ nigghōsaṁ soccā nisamma jē bhayantārō tahappagārāṇi vatthāṇi saṁsadhiyāṇi muhuttagaṁ-muhuttagaṁ jāittā ēgāhēṇa vā duyāhēṇa vā tiyāhēṇa vā caüyāhēṇa vā pañcāhēṇa vā vippavasiya-vippavasiya uvāgacchanti tahappagārāṇi vatthāṇi nō appaṇā giṇhanti nō annamannassa dalayanti nō anuvayanti nō pāmiccaṁ karēnti nō vatthēṇa vattha-pariṇāmaṁ karēnti nō paraṁ uvasaṅkamittuṁ ēvaṁ vadēnti — āusantō samaṇā abhikaṅkhasi vatthaṁ dhārettaē vā pariharettaē vā thiraṁ vā ṇaṁ santaṁ nō palicchindiya-palicchindiya pariṭṭhavēnti tahappagārāṇi vatthāṇi sasandhiyāṇi tassa cēva nisirētiṁ nō ṇaṁ sātijjati, sē hantā ahamavi muhuttagaṁ pāḍihāriyaṁ vatthaṁ jāittā ēgāhēṇa vā duyāhēṇa vā jāva pañcāhēṇa vā vippavasiya-vippavasiya uvāgacchissāmi, aviyāiṁ ēyaṁ mamēva siyā, māiṭṭhāṇaṁ samphāsē, nō ēvaṁ karejjā.</p>
	      </div>
	      <div type="section" n="485">
		<p>sē bhikkhū vā bhikkhuṇī vā nō vaṇṇamantāiṁ vatthāiṁ vivaṇṇāiṁ karejjā vivaṇṇāiṁ nō vaṇṇamantāiṁ karejjā, annaṁ vā vatthaṁ labhissāmi tti kaṭṭu nō annamannassa dejjā, nō pāmiccaṁ kujjā, nō vatthēṇa vattha-pariṇāmaṁ karejjā nō paraṁ uvasaṅkamittu ēvaṁ vadejjā — āusantō samaṇā! samabhikaṅkhasi mē vatthaṁ dhārettaē vā pariharettaē vā? thiraṁ vā ṇaṁ santaṁ nō palicchandiya-palicchindiya pariṭṭhavejjā, jahā cēyaṁ vatthaṁ pāvagaṁ parō mannaï, paraṁ ca ṇaṁ adattahāriṁ paḍipahē pēhāē tassa vatthassa nidāṇāē nō tēsiṁ bhīō ummaggēṇaṁ gacchejjā, nō maggāō maggaṁ saṅkamejjā, nō gahanaṁ vā vanaṁ vā duggaṁ vā anupavisejjā, nō rukkhaṁsi duruhejjā, nō mahaïmahālayaṁsi udayaṁsi kāyaṁ viusejjā, nō vāḍaṁ vā saraṇaṁ vā sēṇaṁ vā satthaṁ vā kaṅkhejjā appussuē abahilessē ēgantagaēṇaṁ appāṇaṁ viyōsejja samāhīē taō sañjayāmēva gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē vihaṁ siyā, sejjaṁ puṇa vihaṁ jāṇejjā — imaṁsi khalu vihaṁsi bahavē āmōsagā vattha-paḍiyāē sampiḍiyā gacchejjā, nō tēsiṁ bhīō ummaggēṇaṁ gacchejjā jāva gāmāṇugāmaṁ dūijjejjā.</p>
		<p>sē bhikkhū vā bhikkhuṇī vā gāmāṇugāmaṁ dūijjamāṇē antarā sē āmōsagā sampiḍiyā gacchejjā, tē ṇaṁ āmōsagā ēvaṁ vadejjā — āusantō samaṇā! āharēyaṁ vatthaṁ dēhi nikkhivāhi taṁ nō dejjā nō nikkhivejjā nō vandiya vandiya jāejjā nō añjaliṁ kaṭṭu jāejjā nō kaluṇa-paḍiyāē jāejjā dhammiyāē jāyaṇāē jāejjā tusiṇīya-bhāvēṇa vā uvēhejjā tē ṇaṁ āmōsagā sayaṁ karaṇijjaṁ ti kaṭṭu akkōsanti vā bandhanti vā rumbhanti vā uddavanti vā vatthaṁ acchindejja vā avaharejja vā paribhavejja vā, taṁ nō gāma saṁsāriyaṁ kujjā nō rāyasaṁsāriyaṁ kujjā nō paraṁ uvasaṅkamittu būyā āusantō gāhāvaï ēē khalu āmōsagā vattha-paḍiyāē sayaṁ karaṇijjaṁ ti kaṭṭu akkōsanti vā bandhanti vā rumbhati vā uddavanti vā vatthaṁ acchindēnti vā avaharēnti vā paribhavēnti vā, ēyappagāraṁ maṇaṁ vā vaïṁ vā nō puraō kaṭṭu viharejjā appussuē abahilessē ēgantagaēṇaṁ appāṇaṁ viyōsejja samāhīē taō sañjayāmēva gāmāṇugāmaṁ dūijjejjā, ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savveṭṭhēhiṁ samiē sahiē sayā jaejjāsi, ttibēmi.</p>
	      </div>
	    </div><!-- uddēsa 2 !-->
	  </div><!-- ajjhayaṇaṁ 5 !-->
	  <div type="ajjhayaṇa" n="6">
	    <head>chaṭṭhaṁ ajjhayaṇaṁ – pāēsaṇā</head>
	    <div type="uddēsa" n="1">
	      <div type="section" n="486">
		<p>sē bhikkhū vā bhikkhuṇī vā abhikaṅkhejjā pāyaṁ ēsittaē, sē jjaṁ puṇa pāyaṁ jāṇejjā, taṁ jahā — alāupāyaṁ vā dārupāyaṁ vā maṭṭiyāpāyaṁ vā — tahappagāraṁ pāyaṁ jē nigganthē taruṇē jugavaṁ balavaṁ appāyaṅkē thirasaṅghayaṇē sē ēgaṁ pāyaṁ dhārejjā nō bīyaṁ.</p>
		<p>sē bhikkhū vā0 paraṁ addhajōyaṇa-mērāē pāya-paḍiyāē nō abhisaṅghārejjā gamaṇāē.</p>
		<p>sē bhikkhū vā bhikkhuṇī vā sejjaṁ puṇa pāyaṁ jāṇejjā-assimpaḍiyāē ēgaṁ sāhāmmiyaṁ samuddissa pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ accejjaṁ anisaṭṭhaṁ abhihaḍaṁ āhaṭṭu cēēti taṁ tahappagāraṁ pāyaṁ purisantarakaḍaṁ vā apurisantarakaḍaṁ vā bahiyā nīhaḍaṁ vā anīhaḍaṁ vā attaṭṭhiyaṁ vā aṇattaṭṭhiyaṁ vā paribhuttaṁ vā aparibhuttaṁ vā āsēviyaṁ vā anāsēviyaṁ vā — aphāsuyaṁ anēsaṇijjaṁ ti mannamāṇē lābhē santē nō paḍigāhejjā. jahā piṇḍēsaṇāē [tahā] cattāri ālāvagā [bhāṇiyavvā] pañcamē bahavē samaṇa0 pagaṇiya pagaṇiya tahēva.</p>
		<p>sē bhikkhū vā bhikkhuṇī vā sejjaṁ puṇa pāyaṁ jāṇejjā-assañjaē bhikkhu-paḍiyāē kīyaṁ vā dhōyaṁ vā rattaṁ vā ghaṭṭhaṁ vā maṭṭhaṁ vā saṁmaṭṭhaṁ vā sampadhūmiyaṁ vā-tahappagāraṁ pāyaṁ apurisantarakaḍaṁ abahiyā nīhaḍaṁ aṇattaṭṭhayaṁ aparibhuttaṁ anāsēviyaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā aha puṇa ēvaṁ jāṇejjā-purisantarakaḍaṁ bahiyā nīhaḍaṁ attaṭṭhiyaṁ paribhuttaṁ āsēviyaṁ-phāsuyaṁ ēsaṇijjaṁ ti mannamāṇē lābhē santē paḍigāhejjā.</p>
		<p>sē bhikkhū vā bhikkhuṇī vā sejjāiṁ puṇa pāyāiṁ jāṇejjā virūvarūvāiṁ mahaddhaṇamullāiṁ, taṁ jahā — aya-pāyāṇi vā taü-pāyāṇi vā tamba-pāyāṇi vā sīsaga-pāyāṇi vā hiraṇṇa-pāyāṇi vā suvaṇṇa-pāyāṇi vā rīriya-pāyāṇi vā hārapuḍa-pāyāṇi vā maṇi-kāyaṁ-kaṁsa-pāyāṇi vā saṅkha-siṅga-pāyāṇi vā danta-cēla-sēla-pāyāṇi vā camma-pāyāṇi vā-annayarāiṁ vā tahappagārāiṁ virūvarūvāiṁ mahaddhaṇamullāiṁ pāyāiṁ — aphāsuyāiṁ anēsaṇijjāiṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhuṇī vā sejjāiṁ puṇa pāyāiṁ jāṇijjā virūvarūvāiṁ mahaddhaṇadhaṇāiṁ taṁ jahā — ayabandhaṇāṇi vā jāva cammabandhaṇāṇi vā, annayarāiṁ vā tahappagārāiṁ mahaddhaṇabandhaṇāiṁ — aphāsuyaṁ anēsaṇijjāiṁ ti mannamāṇē lābhē santē nō paḍigāhejjā. iccēyāiṁ āyataṇāiṁ uvātikamma aha bhikkhū jāṇejjā caühiṁ paḍimāhiṁ pāyaṁ ēsittaē tattha khalu imā paḍhamā paḍimā — sē bhikkhū vā bhikkhuṇī vā uddisiya-uddisiya pāyaṁ jāejjā taṁ jahā — alāuya-pāyaṁ vā dāru-pāyaṁ vā maṭṭiyā-pāyaṁ vā tahappagāraṁ pāyaṁ sayaṁ vā ṇaṁ jāejjā jāva paḍigāhejjā — paḍhamā paḍimā.</p>
		<p>ahāvarā doccā paḍimā — sē bhikkhū vā bhikkhuṇī vā pēhāē pāyaṁ jāejjā taṁ jahā — gāhāvaïṁ vā gāhāvaïṁ-bhāriyaṁ vā gāhāvaï-bhaginiṁ vā gāhāvaï-puttaṁ vā gāhāvaï-dhūyaṁ vā suṇhaṁ vā dhāiṁ vā dāsaṁ vā dāsiṁ vā kammakaraṁ vā kammakariṁ vā, sē puvvāmēva ālōejjā āusō tti vā bhaïṇi tti vā, dāhisi mē ettō annayarē pāyaṁ taṁ jahā — lāuya-pāyaṁ vā dāru-pāyaṁ vā maṭṭiyā-pāyaṁ vā tahappagāraṁ pāyaṁ sayaṁ vā ṇaṁ jāejjā parō vā sē dejjā — phāsuyaṁ ēsaṇijjaṁ ti mannamāṇē lābhē santē paḍigāhejjā — doccā paḍimā.</p>
		<p>ahāvarā taccā paḍimā — sē bhikkhū vā bhikkhuṇī vā sejjaṁ puṇa pāyaṁ jāṇejjā saṅgatiyaṁ vā vējayantiyaṁ vā-tahappagāraṁ pāyaṁ sayaṁ vā ṇaṁ jāejjā jāva paḍigāhejjā — taccā paḍimā.</p>
		<p>ahāvarā caütthā paḍimā — sē bhikkhū vā bhikkhuṇī vā ujjhiya-dhammiyaṁ pāyaṁ jāejjā jaṁ ca'nnē bahavē samaṇa-māhaṇa-atihi-kivaṇa-vaṇīmagā nāvakaṅkhanti tahappagāraṁ ujjhiya-dhammiyaṁ pāyaṁ sayaṁ vā ṇaṁ jāejjā jāva paḍigāhejjā — caütthā paḍimā.</p>
		<p>iccēyāṇaṁ caüṇhaṁ paḍimāṇaṁ annayaraṁ paḍimaṁ paḍivajjamāṇē nō ēvaṁ vaejjā micchā paḍivannā khalu ētē bhayantārō ahamēgē sammaṁ paḍivannē jē ētē bhayantārō ēyāō paḍimāō paḍivajjittāṇaṁ viharanti jō ya ahamaṁsi ēyaṁ paḍimaṁ paḍivajjittāṇaṁ viharāmi savvē vē tē u jiṇāṇāē uvaṭṭhiyā annōnnasamāhīē ēvaṁ ca ṇaṁ viharanti.</p>
		<p>sē ṇaṁ ētāē ēsaṇāē ēsamāṇaṁ parō pāsittā vaejjā — āusantō samaṇā ejjāsi tumaṁ māsēṇa vā dasarāēṇa vā pañcarāēṇa vā suē vā suyatarē vā tō tē vayaṁ āusō annayaraṁ pāyaṁ dāhāmō ēyappagāraṁ nigdhōsaṁ soccā nisamma sē puvvāmēva ālōejjā — āusō tti vā bhaïṇi tti vā nō khalu mē kappaï ēyappagārē saṅgāra-vayaṇē paḍisuṇittaē abhikaṅkhasi mē dāuṁ iyāṇimēva dalayāhi sē sēvaṁ vayantaṁ parō vaejjā āusantō samaṇā anugacchāhi tō tē vayaṁ annataraṁ pāyaṁ dāhāmō sē puvvāmēva ālōejjā-āusō tti vā bhaïṇi tti vā nō khalu mē kappaï ēyappagārē saṅgāra-vayaṇē paḍisuṇettaē abhikaṅkhasi mē dāuṁ iyāṇimēva dalayāhi sē sēvaṁ vayantaṁ parō nettā vadejjā — āusō tti vā bhaïṇi tti vā āharēyaṁ pāyaṁ samaṇassa dāhāmō aviyāiṁ vayaṁ pacchāvi appaṇō sayaṭṭhāēē pāṇāiṁ bhūyāiṁ jīvāiṁ sattāiṁ samārabbha samuddissa pāyaṁ cēissāmō ēyappagāraṁ nigdhōsaṁ soccā nisamma tahappagāraṁ pāyaṁ-aphāsuyaṁ jāva nō paḍigāhejjā.</p>
		<p>sē ṇaṁ parō nettā vaejjā — āusō tti vā bhaïṇi tti vā āharēyaṁ pāyaṁ tēllēṇa vā ghaēṇa vā navanīēṇa vā vasāē vā abbhaṅgettā vā tahēva siṇāṇādi tahēva sīōdagāī kandāi tahēva.</p>
		<p>sē ṇaṁ parō nettā vaejjā — āusantō samaṇā! muhuttagaṁ-muhuttagaṁ acchāhi jāva tāva amhē asanaṁ vā pānaṁ vā khāimaṁ vā sāimaṁ vā uvakarēsuṁ vā uvakkhaḍeṁsu vā, tō tē vayaṁ āusō! sapānaṁ sabhōyaṇaṁ paḍiggahagaṁ dāhāmō, tucchaē paḍiggahaē dinnē samaṇassa nō suṭṭhu sāhu bhavaï, sē puvvāmēva ālōejjā — āusō tti vā bhaïṇi tti vā, nō khalu mē kappaï āhākammiē asaṇē vā pāṇē vā khāimē vā sāimē vā bhottaē vā pāyaē vā mā uvakarēhi mā uvakkhaḍēhi abhikaṅkhasi mē dāuṁ ēmēva dalayāhi, sē sēvaṁ vayantassa parō asanaṁ vā0 uvakarettā uvakkhaḍettā sapānagaṁ sabhōyaṇaṁ paḍiggahagaṁ dalaejjā tahappagāraṁ paḍiggahagaṁ aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>siyā sē parō nettā paḍiggahaṁ nisirejjā sē puvvāmēvaṁ ālōejjā — āusō tti vā bhaïṇi tti vā, tumaṁ cēva ṇaṁ santiyaṁ paḍiggahagaṁ antōantēṇaṁ paḍilēhissāmi, kēvalī būyā āyāṇamēya — antō paḍiggahaṁsi pāṇāṇi vā bīyāṇi vā hariyāṇi vā, aha bhikkhūṇaṁ puvvōvadiṭṭhā ēsa païṇṇā ēsa hēū ēsa kāraṇaṁ ēsa uvaēsō jaṁ puvvāmēva paḍiggahagaṁ antōantēṇaṁ paḍilēhijjā. saaṇḍāiṁ savvē ālāvagā bhāṇiyavvā jahā vatthēsaṇāē, nāṇattaṁ tillēṇa vā ghayaṁ vā navanīēṇa vā vasāē vā siṇāṇādi jāva annayaraṁsi vā tahappagāraṁ thaṇḍilaṁsi, paḍilēhiya paḍilēhiya pamajjiya pamajjiya taō0 sañjayāmēva āmajjijjā.</p>
		<p>ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sayā jaejjāsi — ttibēmi.</p>
	      </div>
	    </div><!-- uddēsa 1 !-->
	    <div type="uddēsa" n="2">
	      <div type="section" n="487">
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē paviṭṭhē samāṇē puvvāmēva pēhāē paḍiggahagaṁ avahaṭṭu pāṇē pamajjiyaṁ rayaṁ tatō sañjayāmēva gāhāvaï-kulaṁ piṇḍavāya-paḍiyāē nikkhamejja vā pavisejja vā kēvalī būyā āyāṇamēyaṁ — antō paḍiggahagaṁsi pāṇē vā bīē vā hariē vā pariyāvajjejjā0 aha bhikkhūṇaṁ puvvōvadiṭṭhā ēsa païṇṇā ēsa hēū ēsa kāraṇaṁ ēsa uvaēsō jaṁ puvvāmēva pēhāē paḍiggahaṁ avahaṭṭu pāṇē pamajjiyaṁ rayaṁ taō sañjayāmēva gāhāvaï-kulaṁ piṇḍavāya-paḍiyāē pavisejja vā nikkhamejja vā.</p>
	      </div>
	      <div type="section" n="488">
		<p>sē bhikkhū vā0 [gāhāvaï-kulaṁ piṇḍavāya-paṇḍiyāē anupaviṭṭhē] samāṇē siyā sē parō āhaṭṭu antō paḍiggahagaṁsi sīōdagaṁ paribhāettā nīhaṭṭu dalaejjā tahappagāraṁ paḍiggahagaṁ parahatthaṁsi vā parapāyaṁsi vā — aphāsuyaṁ jāva nō paḍigāhejjā, sē ya āhacca paḍiggahiē siyā khippāmēva udagaṁsi sāharejjā0 sē paḍiggahamāyāē pānaṁ pariṭṭhavejjā sasaṇiddhāē vā ṇaṁ bhūmīē niyamejjā.</p>
		<p>sē bhikkhū vā bhikkhuṇī vā udaüllaṁ vā sasaṇiddhaṁ vā paḍiggahaṁ nō āmajjejja vā [pamajjejja vā nilihejja vā uvvalejja vā uvaṭṭejja vā āyāvejja vā payāvejja vā aha puṇa ēvaṁ jāṇejjā — vigatōdaē mē paḍiggahaē chinna-sinēhē mē paḍiggahaē tahappagāraṁ paḍiggahaṁ taō sañjayāmēva āmajjejja vā payāvejja vā.</p>
		<p>sē bhikkhū vā bhikkhuṇī vā gāhāvaï-kulaṁ piṇḍavāya-paḍiyāē pavisiukāmē sapaḍiggahamāyāē gāhāvaï-kulaṁ piṇḍavāya-paḍiyāē pavisejja vā nikkhamejja vā. ēvaṁ bahiyā viyāra bhūmiṁ vihārabhūmiṁ vā gāmā dūijjejjā0 tivvadēsīyāē jahā biiyāē vatthēsaṇāē navaraṁ ittha paḍiggahē.</p>
		<p>ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhi samiē sahiē sayā jaejjāsi — tti bēmi.</p>
	      </div>
	    </div><!-- uddēsa 2 !-->
	  </div><!-- ajjhayaṇa 6 !-->
	  <div type="ajjhayaṇa" n="7">
	    <head>sattamaṁ ajjhayaṇaṁ – oggahapaḍimā</head>
	    <div type="uddēsa" n="1">
	      <div type="section" n="489">
		<p>samaṇē bhavissāmi anagārē akiñcaṇē aputtē apasū paradattabhōi pāvaṁ kammaṁ nō karissāmi tti samuṭṭhāē savvaṁ bhantē! adinnādāṇaṁ paccakkhāmi, sē anupavisittā gāmaṁ vā nagaraṁ vā khēḍaṁ vā [kabbaḍaṁ vā maḍambaṁ vā paṭṭaṇaṁ vā dōṇamuhaṁ vā āgaraṁ vā nigamaṁ vā āsamaṁ vā sannivēsaṁ vā rāyahāṇiṁ vā] — nēva sayaṁ adinnaṁ giṇhejjā nēva'nnēṇaṁ adinnaṁ giṇhāvejjā nēva'nnaṁ adinna giṇhantē vi samaṇujāṇejjā, jēhiṁ vi saddhiṁ sampavvaïē tēsiṁ pi yāiṁ bhikkhū chattayaṁ vā mattayaṁ vā daṇḍagaṁ vā jāva cammachēdaṇagaṁ vā — tēsiṁ puvvāmēva oggahaṁ aṇaṇuṇṇaviya apaḍilēhiya apamajjiya nō giṇhejja vā pagiṇhejja vā tēsiṁ puvvāmēva oggahaṁ aṇuṇṇaviya paḍilēhiya pamajjiya taō sañjayāmēva ōgiṇhejja vā pagaṇhejja vā.</p>
	      </div>
	      <div type="section" n="490">
		<p>sē bhikkhu vā bhikkhuṇī vā0 āgantārēsu vā ārāmāgārēsu vā gāhāvaï-kulēsu vā pariyāvasahēsu vā anuvīi oggahaṁ jāejjā0 jē tattha īsarē jē tattha samahiṭṭhāē tē oggahaṁ aṇuṇṇavejjā kāmaṁ khalu āusō0 ahālandaṁ ahāpariṇṇātaṁ vasāmō jāva āusō! jāva āusantassa oggahē jāva sāhammiyā ettā tāva oggahaṁ ōgiṇhissāmō tēṇa paraṁ viharissāmō? sē kiṁ puṇa? tatthoggahaṁsi ēvoggahiyaṁsi jē tattha sāhammiyā sambhōiyā samaṇuṇṇā uvāgacchejjā jē tēṇa sayamēsiyāē asaṇē vā pāṇē vā khāimē vā sāimē vā tēṇa tē sāhammiyā sambhōiyā samaṇuṇṇā uvanimantejjā, nō cēva ṇaṁ para-paḍiyāē ugijjhiya-ugijjhiya uvanimantejjā.</p>
	      </div>
	      <div type="section" n="491">
		<p>sē āgantārēsu vā jāva vasāmō jāva āusō jāva āusantassa oggahē jāva sāhammiyā ettā tāva oggahaṁ ōgiṇhisāmō tēṇa paraṁ viharissāmō sē kiṁ puṇa? tatthoggahaṁsi ēvoggahiyaṁsi jē tattha sāhammiyā annasambhōiyā samaṇuṇṇā uvāgacchejjā jē tēṇaṁ sayamēsiyāē pīḍhē vā phalaē vā sijjā vā santhāraē vā tēṇa tē sāhammiē annasambhōiē samaṇuṇṇē uvanimantejjā, nō cēva ṇaṁ para-vaḍiyāē ugijjhiya-ugijjhiya uvanimantejjā.</p>
		<p>sē āgantārēsu vā jāva sē kiṁ puṇa? tatthoggahaṁsi ēvoggahiyaṁsi jē tattha gāhāvaīṇa vā gāhāvaïputtāṇa vā0 sūī vā pippalaē vā kaṇṇasōhaṇaē vā nahacchēyaē vā taṁ appaṇō ēgassa aṭṭhāē pāḍihāriyaṁ jāittā nō annamannassa dejja vā anupadejja vā, sayaṁ karaṇijjaṁ ti kaṭṭu sē tamādāē tattha gacchejjā gacchattā puvvāmēva utāṇaē hatthē kaṭṭu bhūmīē vā ṭhavettā imaṁ khalu tti ālōejjā, nō cēva ṇaṁ sayaṁ pāṇiṇā parapāṇiṁsi paccappiṇejjā.</p>
	      </div>
	      <div type="section" n="492">
		<p>sē bhikkhū vā bhikkhuṇī vā sejjaṁ puṇa oggahaṁ jāṇijjā — anantarahiyāē puḍhavīē sasaṇiddhāē puḍhavīē sasarakkhāē puḍhavīē cittamantāē silāē cittamantāē lēluē kōlāvāsaṁsi vā dāruē jīvapaïṭṭhiē saaṇḍē sapāṇē sabīē sahariē saüsē saüdaē saüttiṅga-paṇaga-daga-maṭṭiya-makkaḍā santāṇaē tahappagāraṁ oggahaṁ nō ōgiṇhejja vā pagiṇhejja vā.</p>
		<p>sē bhikkhū vā bhikkhuṇī vā sejjaṁ puṇaṁ oggahaṁ jāṇijjā thūṇaṁsi vā gihēlugaṁsi vā usuyālaṁsi vā kāmajalaṁsi vā annayarē vā tahappagārē antalikkhajāē dubbaddhē [dunnikkhittē anikampē calācalē] nō oggahaṁ ōgiṇhejja pagiṇhejja vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā kuliyaṁsi vā bhittiṁsi vā silaṁsi vā lēluṁsi vā annayarē vā tahappagārē antalikkhajāē dubbaddhē dunnikkhittē anikampē calācalē nō oggahaṁ ōgiṇhejja vā pagiṇhejjā vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā-khandhaṁsi vā mañcaṁsi vā mālaṁsi vā pāsāyaṁsi vā hammiyatalaṁsi vā annayarē vā tahappagārē antalikkhajāē dubbaddhē dunnikkhittē anikampē calācalē nō oggahaṁ ōgiṇhejja vā pagiṇhejja vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā-sasāgāriyaṁ sāgaṇiyaṁ saüdayaṁ saïtthiṁ sakhuḍḍuṁ sapasuṁ sabhattapānaṁ nō paṇṇassa nikkhamaṇa-pavēsāē [nō paṇṇassa vāyaṇa-pucchaṇa-pariyaṭṭaṇāṇuppēha dhammāṇuōga] cintāē, sēvaṁ naccā tahappagārē uvassaē sasāgāriē jāva sakhuḍḍa-palu-bhattapāṇē nō oggahaṁ ōgiṇhejja vā pagiṇhejja vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā-gāhāvaï-kulassa majjhaṁmajjhēṇaṁ gantuṁ panthē paḍibaddhaṁ vā nō paṇṇassa nikkhamaṇa-pavēsāē nō paṇṇassa vāyaṇa-pucchaṇa-pariṭṭaṇāṇupēha-dhammāṇuōga cintāē sēvaṁ naccā tahappagārē uvassaē nō oggahaṁ ōgiṇhejja vā pagiṇhejja vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā — iha khalu gāhāvaī vā gāhāvaïṇīō vā gāhāvaï-puttā vā gāhāvaï-dhūyāō vā gāhāvaï-suṇhāō vā dhāīō vā dāsā vā dāsīō vā kammakarā vā kammakarīō vā annamannaṁ akkōsanti vā bandhanti vā rumbhanti vā uddavētiṁ vā nō paṇṇassa jāva cintāē sēvaṁ naccā tahappagārē uvassaē nō oggahaṁ ōgiṇhejja vā pagaṇhejjā vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā — iha khalu gāhāvaī vā jāva kammakarīō vā annamannassa gāyaṁ tēllēṇa vā ghaēṇa vā navanīēṇa vā vasāē vā abbhaṅganti vā makkhēnti vā nō paṇṇassa nikkhamaṇa-pavēsāē nō paṇṇassa vāyaṇa-pucchaṇa-pariyaṭṭaṇāṇupēha-dhammāṇuōga-cintāē sēvaṁ naccā tahappagārē uvassaē nō oggahaṁ ōgiṇhejja vā pagiṇhejjā vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā — iha khalu gāhāvaī vā jāva kammakarīō vā annamaṇṇassa gāyaṁ siṇāṇēṇa vā kakkēṇa vā loddhēṇa vā vaṇṇēṇa vā cuṇṇēṇa vā paümēṇa vā āghaṁsanti vā paghaṁsanti vā uvvalēnti vā uvvaṭṭēnti vā nō paṇṇassa jāva cintāē sēvaṁ naccā tahappagārē uvassaē nō oggahaṁ ōgiṇhejja vā pagiṇhejjā vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā-iha khalu gāhāvaī vā jāva kamma-karīō vā annamannassa gāyaṁ sīōdaga-viyaḍēga vā usiṇōdaga viyaḍēṇa vā ucchōlēnti vā padhōvēnti vā siñcati vā siṇāvēnti vā nō paṇṇassa nikkhamaṇa-pavēsāē nō paṇṇassa vāyaṇa-pucchaṇa-pariyaṭṭaṇāṇupēhadhammāṇuōgacintāē sēvaṁ naccē tahappagārē uvassaē nō oggahaṁ ōgiṇhejja vā pagiṇhejja vā.</p>
		<p>sē bhikkhū vā bhikkhuṇī vā sejjaṁ puṇa oggahaṁ jāṇejjā-iha khalu gāhāvaī vā jāva kammakarīō vā nigiṇā ṭhiā nigiṇā uvallīṇā mēhuṇadhammaṁ vinnavanti rahassiyaṁ vā mantaṁ mantanti nō paṇṇassa nikkhamaṇa-pavēsāē.</p>
		<p>sē bhikkhū vā bhikkhuṇī vā sē jjaṁ puṇa oggahaṁ jāṇejjā — āiṇṇasaṁlekkhaṁ nō paṇṇassa nikkhamaṇa-pavēsāē jāva – dhammāṇuōga cintāē sēvaṁ naccā tahappagārē uvassaē nō oggahaṁ ōgiṇhejja vā pagiṇhejja vā.</p>
		<p>ēyaṁ khalu [tassa bhikkhussa vā bhikkhuṇīē vā sāmaggiyaṁ] jaṁ savvaṭṭhēhiṁ samiē sahiē sayā jaejjāsi, ttibēmi.</p>
	      </div>
	    </div><!-- uddēsa 1 !-->
	    <div type="uddēsa" n="2">
	      <div type="section" n="493">
		<p>sē āgantārēsu vā ārāmāgārēsu vā gāhāvaï-kulēsu vā pariyāvasahēsu vā anuvīi oggahaṁ jāejjā jē tattha īsarē, jē tattha samahiṭṭhāē, tē oggahaṁ aṇuṇṇavijjā kāmaṁ khalu āusō! ahālandaṁ ahāpariṇṇāyaṁ vasāmō jāva āusō! jāva āusantassa oggahō jāva sāhammiyāē tāva oggahaṁ ōgiṇhisāmō tēṇa paraṁ viharissāmō sē kiṁ puṇa? tattha oggahaṁsi ēvoggahiyaṁsi jē tattha samaṇāṇa vā māhaṇāṇa vā chattaē vā mattaē vā daṇḍaē vā laṭṭhiyā vā misiyā vā nāliyā vā cēlaṁ vā cilimilī vā cammaē vā cammakōsaē vā cammachēdaṇaē vā taṁ nō antōhintō bāhiṁ nīṇejjā bahiyāō vā nō antō pavēsejjā, nō suttaṁ vā ṇaṁ paḍibōhejjā, nō tēsiṁ kiñci vi appattiyaṁ paḍinīyaṁ karejjā.</p>
	      </div>
	      <div type="section" n="494">
		<p>sē bhikkhū vā bhikkhuṇī vā abhikaṅkhejjā ambavanaṁ uvāgacchittaē jē tattha īsarē jē tattha samahiṭṭhāē tē oggahaṁ aṇujāṇāvejjā kāmaṁ khalu āusō jāva viharissāmō, sē kiṁ puṇa tattha oggahaṁsi ēvoggahiyaṁsi0 aha bhikkhū icchejjā ambaṁ bhottaē vā pāyaē vā sejjaṁ puṇa ambaṁ jāṇejjā — saaṇḍaṁ sapānaṁ sabīyaṁ sahariyaṁ saüsaṁ saüdayaṁ saüttiṅga-paṇaga-daga-maṭṭiya-makkaḍā santāṇagaṁ tahappagāraṁ ambaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhuṇī vā sejjaṁ puṇa ambaṁ jāṇejjā — appaṇḍaṁ jāva santāṇagaṁ atiricchachinnaṁ avvocchinnaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhuṇī vā sejjaṁ puṇa ambaṁ jāṇejjā appaṇḍaṁ jāva santāṇagaṁ tiricchacchinnaṁ vocchinnaṁ — phāsuyaṁ ēsaṇijjaṁ ti mannamāṇē lābhē santē paḍigāhejjā.</p>
		<p>sē bhikkhū vā bhikkhuṇī vā abhikaṅkhejjā ambabhittagaṁ vā ambēpēsiyaṁ vā ambacōyagaṁ vā ambasālagaṁ vā ambaḍagalaṁ vā bhottaē vā pāyaē vā sejjaṁ puṇa jāṇejjā — ambabhittagaṁ vā jāva ambaḍagalaṁ vā saaṇḍaṁ jāva santāṇagaṁ aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhuṇī vā sē jjaṁ puṇa jāṇejjā — ambabhittagaṁ vā jāva ambaḍagalaṁ vā appaḍaṁ jāva apputtiṅga paṇaga-daga-maṭṭiya-makkaḍā santāṇagaṁ atiricchacchinnaṁ avocchinnaṁ-aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhuṇī vā sē jjaṁ puṇa jāṇejjā ambabhittagaṁ vā jāva ambaḍagalaṁ vā appaṇḍaṁ jāva santāṇagaṁ tiricchacchinnaṁ vocchinnaṁ-phāsuyaṁ jāva lābhē santē paḍigāhejjā.</p>
		<p>sē bhikkhū vā bhikkhuṇī vā abhikaṅkhejjā ucchuvanaṁ uvāgacchittaē, jē tattha īsarē [jē tattha samahiṭṭhāē tē oggahaṁ aṇujāṇāvejjā kāmaṁ khalu āusō ahālandaṁ ahāpariṇṇāyaṁ vasāmō jāva āusō jāva āusantassa oggahō jāva sāhammiyāē tāva oggahaṁ ōgiṇhissāmō tēṇa paraṁ viharissāmō] sē kiṁ puṇa tattha oggahaṁsi ēvoggahiyaṁsi aha bhikkhū icchejjā ucchuṁ bhottaē vā pāyaē vā sejjaṁ puṇa ucchuṁ jāṇejjā saaṇḍaṁ jāva makkaḍā santāṇagaṁ tahappagāraṁ ucchuṁ-aphāsuyaṁ anēsaṇijjaṁ ti mannamāṇē lābhē santē nō paḍigāhejjā. atiricchacchinnaṁ tahēva, tiricchacchinnē'vi tahēva.</p>
		<p>sē bhikkhu vā bhikkhuṇī vā abhikaṅkhejjā antarucchuyaṁ vā ucchugaṇḍiyaṁ vā ucchucōyagaṁ vā ucchusālagaṁ vā ucchuḍagalaṁ vā bhottaē vā pāyaē vā sejjaṁ puṇa jāṇejjā — antarucchuyaṁ vā jāva ḍagalaṁ vā saaṇḍaṁ sapānaṁ sabīyaṁ sahariyaṁ saüsaṁ saüdayaṁ saüttiṅga-paṇaga-daga-maṭṭiya-makkaḍāsantāṇagaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhuṇī vā sejjaṁ puṇa jāṇejjā — antarucchuyaṁ vā jāva ḍagalaṁ maṭṭiya-makkaḍāsantāṇagaṁ atiricchacchinnaṁ avocchinnaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>sē bhikkhū vā bhikkhuṇī vā sejjaṁ puṇā jāṇejjā — antarucchuyaṁ vā jāva ḍagalaṁ vā appaṇḍaṁ jāva tiricchacchinnaṁ vocchinnaṁ — phāsuyaṁ ēsaṇijjaṁ ti mannamāṇē lābhē santē paḍigāhejjā.</p>
		<p>sē bhikkhū vā bhikkhuṇī vā abhikaṅkhejjā lhasuṇavanaṁ uvāgacchittaē, tahēva tinni vi ālāvagā, navaraṁ lhasuṇaṁ.</p>
		<p>sē bhikkhū vā0 abhikaṅkhejjā lhasuṇaṁ vā lhasuṇa-kandaṁ vā lhasuṇa cōyagaṁ vā lhasuṇa-nālagaṁ vā bhottaē vā pāyaē vā sejjaṁ puṇa jāṇejjā lhasuṇaṁ vā jāva lhasuṇa-nālagaṁ vā saaṇḍaṁ [sapānaṁ sabīyaṁ sahariyaṁ saüsaṁ saüdayaṁ saüttiṅga-paṇaga-daga-maṭṭiya-makkaḍāsantāṇagaṁ-aphāsuyaṁ anēsaṇijjaṁ mannamāṇē lābhē santē] nō paḍigāhejjā. ēvaṁ atiricchacchinnē'vi tiricchacchinnē jāva paḍigāhejjā.</p>
	      </div>
	      <div type="section" n="495">
		<p>sē bhikkhū vā bhikkhuṇī vā āgantārēsu vā [ārāmāgārēsu vā gāhāvaï kulēsu vā pariyāvasahēsu vā anuvīi oggahaṁ jāṇejjā — jāva ēvoggahiyaṁsi, jē tattha gāhāvaīṇaṁ vā gāhāvaïputtāṇa vā iccēyāiṁ āyataṇāiṁ uvāikkamaṁ aha bhikkhū jāṇejjā, imāhiṁ sattahiṁ paḍimāhiṁ oggahaṁ ōgiṇhittaē tattha khalu imā paḍhamā paḍimā —</p>
		<p>sē āgantārēsu vā ārāmāgārēsu vā gāhāvaï kulēsu vā pariyāvasahēsu vā aṇuvīi oggahaṁ jāejjā-jē tattha īsarē jē tattha samahiṭṭhaē tē oggahaṁ aṇuṇṇavijjā kāmaṁ khalu āusō ahālandaṁ ahāpariṇāyaṁ vasāmō jāva āusō jāva āusantassa oggahō jāva sāhammiyā ettā tāva oggahaṁ ōgiṇhissāmō tēṇa paraṁ viharissāmō — paḍhamā paḍimā.</p>
		<p>ahāvarā doccā paḍimā — jassa ṇaṁ bhikkhussa ēvaṁ bhavaï ahaṁ ca khalu annēsiṁ bhikkhūṇaṁ aṭṭhāē oggahaṁ ōgiṇhissāmi, annēsiṁ bhikkhūṇaṁ oggahē oggahiē uvallissāmi — doccā paḍimā.</p>
		<p>ahāvarā taccā paḍimā-jassa ṇaṁ bhikkhussa ēvaṁ bhavaï ahaṁ ca khalu annēsiṁ bhikkhūṇaṁ aṭṭhāē oggahaṁ ōgiṇhissāmi annēsiṁ bhikkhūṇaṁ ca oggahē oggahiē nō uvallissāmi-taccā paḍimā.</p>
		<p>ahāvarā caütthā paḍimā — jassa ṇaṁ bhikkhussa ēvaṁ bhavaï ahaṁ ca khalu annēsiṁ bhikkhūṇaṁ aṭṭhāē oggahaṁ nō ōgiṇhissāmi annēsiṁ ca oggahē oggahiē uvallissāmi — caütthā paḍimā.</p>
		<p>ahāvarā pañcamā paḍimā — jassa ṇaṁ bhikkhussa ēvaṁ bhavaï ahaṁ ca khalu appaṇō aṭṭhāē oggahaṁ ōgiṇhissāmi nō dōṇhaṁ nō tiṇhaṁ nō caüṇhaṁ nō pañcaṇhaṁ — pañcamā paḍimā.</p>
		<p>ahāvarā chaṭṭhā paḍimā — sē bhikkhū vā bhikkhuṇī vā jassēva oggahē uvalliejjā jē tattha ahāsamannāgaē taṁ jahā — ikkaḍē vā [kaḍhiṇē vā jantuē vā paragē vā mōragē vā taṇē vā jāva pippalē vā] palālē vā tassa lābhē saṁvasejjā, alābhē ukkuḍuē vā nēsajjiē vā viharejjā — chaṭṭhā paḍimā.</p>
		<p>ahāvarā sattamā paḍimā — sē bhikkhū vā bhikkhuṇī vā ahāsanthaḍamēva oggahaṁ jāejjā tañjahā — puḍhavisilaṁ vā kaṭṭhasilaṁ vā ahāsanthaḍamēva tassa lābhē saṁvasejjā, tassa — alābhē ukkuḍuō vā nēsajjiō vā viharejjā — sattamā paḍimā.</p>
		<p>iccētāsiṁ sattaṇhaṁ paḍimāṇaṁ annayaraṁ jahā piṇḍēsaṇā.</p>
		<p>[ēyaṁ khalu tassa bhikkhussa vā bhikkhuṇī vā sāmaggiyaṁ jaṁ savvaṭṭhēhiṁ samiē sahiē sayā jaejjāsi-tti bēmi].</p>
	      </div>
	    </div><!-- uddēsa 2 !-->
	  </div><!-- ajjhayaṇa 7 !-->
	</div><!-- cūlā 1 !-->
	<div type="cūlā" n="2">
	  <div type="ajjhayaṇa" n="8">
	    <head>aṭṭhamaṁ ajjhayaṇaṁ – ṭhāṇa sattikkayaṁ</head>
	    <div type="sattikkaya" n="1">
	      <div type="section" n="497">
		<p>sē bhikkhū vā bhikkhuṇī vā abhikaṅkhejjā ṭhāṇaṁ ṭhāittaē, sē anupavisejjā gāmaṁ vā nagaraṁ vā [khēḍaṁ vā kabbaḍaṁ vā maḍambaṁ vā paṭṭaṇaṁ vā dōṇamuhaṁ vā āgaraṁ vā nigamaṁ vā āsamaṁ vā sannivēsaṁ vā] rāyahāṇiṁ vā sē anupavisittā gāmaṁ vā jāva rāyahāṇiṁ vā, sejjaṁ puṇa ṭhāṇaṁ jāṇejjā — saaṇḍaṁ [sapānaṁ sabīyaṁ sahariyaṁ saüsaṁ saüdayaṁ saüttiṅga-paṇaga-daga-maṭṭiya-makkaḍā] santāṇayaṁ taṁ tahappagāraṁ ṭhāṇaṁ — aphāsuyaṁ anēsaṇijjaṁ ti mannamāṇē lābhē santē nō paḍigāhejjā.</p>
		<p>ēvaṁ sijjāgamēṇa nēyavvaṁ jāva udayapasūyāinti.</p>
		<p>iccēyāiṁ āyātaṇāiṁ uvātikammē aha bhikkhū icchejjā caühiṁ paḍimāhiṁ ṭhāṇaṁ ṭhāittaē, tatthimā paḍhamā paḍimā. acittaṁ khalu uvasajjissāmi avalambissāmi kāēṇa viparikkamissāmi saviyāraṁ ṭhāṇaṁ ṭhāissāmi tti paḍhamā paḍimā.</p>
		<p>ahāvarā doccā paḍimā — acittaṁ khalu uvasajjissāmi avalambissāmi kāēṇa viparikka-missāmi nō saviyāraṁ ṭhāṇaṁ ṭhāissāmi tti doccā paḍimā.</p>
		<p>ahāvarā taccā paḍimā — acittaṁ khalu uvasajjissāmi nō avalambissāmi nō kāēṇa viparikkamissāmi nō saviyāraṁ ṭhāṇaṁ ṭhāissāmi tti taccā paḍimā.</p>
		<p>ahāvarā caütthā paḍimā — acittaṁ khalu uvasajjissāmi nō avalambissāmi nō kāēṇa viparikkamissāmi nō saviyāraṁ ṭhāṇaṁ ṭhāissāmi tti vōsaṭṭhakāē vōsaṭṭha kēsa-maṁsu-lōma-nahē sanniruddhaṁ vā ṭhāṇaṁ ṭhāissāmi tti caütthā paḍimā.</p>
		<p>iccēyāsiṁ caüṇhaṁ paḍimāṇaṁ annayaraṁ paḍimaṁ paḍivajjamāṇē nō ēvaṁ vaejjā micchā paḍivannā jāva paggahiyatarāgaṁ viharejjā nēva kiñci vi vaejjā, ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sayā jaejjāsi — tti bēmi.</p>
	      </div>
	    </div><!-- sattikkaya !-->
	  </div><!-- ajjhayaṇa 8 !-->
	  <div type="ajjhayaṇa" n="9">
	    <head>navamaṁ ajjhayaṇaṁ –nisīhiyāsattikkayaṁ</head>
	    <div type="sattikkaya" n="2">
	      <div type="section" n="498">
		<p>sē bhikkhū vā bhikkhuṇī vā abhikaṅkhejjā nisīhiyaṁ phāsuyaṁ gamaṇāē, sē jjaṁ puṇa nisīhiyaṁ jāṇejjā-saaṇḍaṁ [sapānaṁ sabīyaṁ sahariyaṁ saüsaṁ saüdayaṁ saüttiṅga paṇaga-daga-maṭṭiya-] makkaḍāsantāṇayaṁ tahappagāraṁ nisīhiyaṁ-aphāsuyaṁ anēsaṇijjaṁ ti mannamāṇē lābhē santē nō cētissāmi.</p>
		<p>sē bhikkhū vā bhikkhuṇī vā abhikaṅkhejjā nisīhiyaṁ gamaṇāē sejjaṁ puṇa nisīhiyaṁ jāṇejjā — appaḍaṁ appapāṇaṁ jāva makkaḍāsantāṇayaṁ tahappagāraṁ nisīhiyaṁ — phāsuyaṁ ēsaṇijjaṁ ti mannamāṇē lābhē santē cēissāmi.</p>
		<p>ēvaṁ sijjāgamēṇaṁ nēyavvaṁ jāva udayappasūyāiṁ. jē tattha duvaggā tivaggā caüvaggā pañca vaggā vā abhisandhārinti nisīhiyaṁ gamaṇāē tē nō annamannassa kāyaṁ āliṅgijja vā viliṅgijja vā cumbijja vā dantēhiṁ vā nahēhiṁ vā acchindijja vā vucchiṁ0,</p>
		<p>ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sayā jaejjā, sēyamiṇaṁ maṇejjāsi — ttibēmi.</p>
	      </div>
	    </div><!-- sattikkaya !-->
	  </div><!-- ajjhayaṇa 9 !-->
	  <div type="ajjhayaṇa" n="10">
	    <head>dasamaṁ ajjhayaṇaṁ – uccārapāsavaṇasattikkayaṁ</head>
	    <div type="sattikkaya" n="3">
	      <div type="section" n="499">
		<p>sē bhikkhū vā bhikkhuṇī vā uccārapāvasaṇa-kiriyāē ubbāhijjamāṇē sayassa pāyapuñchaṇassa asaīē taō pacchā sāhammiyaṁ jāejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍilaṁ jāṇejjā — saaṇḍaṁ sapānaṁ [sabīaṁ sahariyaṁ saüsaṁ saüdayaṁ saüttiṅga-paṇaga-daga-maṭṭiya-] makkaḍāsantāṇayaṁ tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā — appaṇḍaṁ appapāṇaṁ jāva santāṇayaṁ tahappagāraṁsi thaṇḍilaṁsi uccāra pāsavaṇa vōsirejjā.</p>
		<p>sē bhikkhū vā bhikkhuṇī vā sejjaṁ puṇaṁ thaṇḍilaṁ jāṇejjā — assimpaḍiyāē ēgaṁ sāhammiyaṁ samuddissaṁ pāṇāiṁ bhūyāiṁ jīvāiṁ sattāiṁ samārabbha samuddissa kīyaṁ pāmiccaṁ acchejjaṁ avōsaṭṭhaṁ abhihaḍaṁ āhaṭṭu uddēsiyaṁ cēēi tahappagāraṁ thaṇḍilaṁ purisantarakaḍaṁ vā apurisantarakaḍaṁ vā attaṭṭhiyaṁ vā anattaṭṭhiyaṁ vā paribhuttaṁ vā aparibhuttaṁ vā āsēviyaṁ vā anāsēviyaṁ vā annayaraṁsi vā tahappagāraṁsi thaṇḍilaṁsi nō uccāra-pāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā — assimpaḍiyāē bahavē sāhammiyā samuddissā pāṇāiṁ0 samārabbha samuddissa kīyaṁ jāva acchejjaṁ anisaṭṭhaṁ abhihaḍaṁ āhaṭṭu uddēsiyaṁ cēēi tahappagāraṁ thaṇḍilaṁ purisantarakaḍaṁ vā jāva anāsēviyaṁ vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā0 vā sē jjaṁ puṇa thaṇḍilaṁ jāṇejjā — assimpaṇḍiyāē ēgaṁ sāhammiṇiṁ samuddissa pāṇāiṁ samārabbha samuddissa kīyaṁ jāva cēēi tahappagāraṁ thaṇḍilaṁ purisantarakaḍaṁ vā jāva anāsēviyaṁ vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā0 sē jjaṁ puṇa thaṇḍilaṁ jāṇejjā — assimpaḍiyāē bahavē sāhammiṇīō samuddissa pāṇāiṁ samārabbha samuddissa kīyaṁ jāva āhaṭṭu uddēsiyaṁ cēēi tahappagāraṁ thaṇḍilaṁ purisantarakaḍaṁ vā jāva anāsēviyaṁ vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā — assimpaḍiyāē bahavē samaṇa jāva vaṇīmaē pagaṇiya-pagaṇiya samuddissa pāṇāiṁ0 samārabbha samuddissa kīyaṁ0 āhaṭṭu uddēsiyaṁ cēiē tahappagāraṁ thaṇḍilaṁ purisantarakaḍaṁ vā jāva bahiyā nīhaḍaṁ vā anāsēviyaṁ vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍilaṁ jāṇejjā — bahavē samaṇa māhaṇa0 samuddissa pāṇāiṁ bhūyāiṁ jīvāiṁ sattāiṁ jāva uddēsiyaṁ cēēi tahappagāraṁ thaṇḍilaṁ purisantarakaḍaṁ jāva bahiyā anīhaḍaṁ annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā, aha puṇēvaṁ jāṇejjā-apurisantarakaḍaṁ jāva bahiyā nīhaḍaṁ annayaraṁsi vā tahappagāraṁsi thaṇḍilaṁsi uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā — assimpaḍiyāē kayaṁ vā kāriyaṁ vā pāmiccayaṁ vā channaṁ vā ghaṭṭhaṁ vā maṭṭhaṁ vā littaṁ vā saṁmaṭṭhaṁ vā sampadhūmiyaṁ vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍila jāṇejjā, iha khalu gāhāvaī vā gāhāvaï-puttā vā kandāṇi vā mūlāṇi vā jāva hariyāṇi vā antarātō vā bāhiṁ nīharanti bahiyāō vā antō sāharanti annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā0 sē jjaṁ puṇa thaṇḍilaṁ jāṇejjā — khandhaṁsi vā pīḍhaṁsi vā mañcaṁsiṁ vā mālaṁsi vā aṭṭaṁsi vā pāsāyaṁsi vā annayaraṁsi vā tahappāgaraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍilaṁ jāṇejjā — anantarahiyāē puḍhavīē sasiṇiddhāē puḍhavīē sasarakkhāē puḍhavīē maṭṭiyāmakaḍāē cittamantāē silāē cinttamantāē lēluyāē kōlāvāsaṁsi vā dāruyaṁsi jīvapaïṭṭhiyaṁsi saaṇḍaṁsi sapānaṁsi sabīaṁsi sahariyaṁsi saüsaṁsi saüdayaṁsi saüttiṅga-paṇaga-daga-maṭṭiya-makkaḍāsantāṇayaṁsi annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
	      </div>
	      <div type="section" n="500">
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā — iha khalu gāhāvaī vā gāhāvaï-puttā vā kandāṇi vā [mūlāṇi vā tayāṇi vā jāva phalāṇi vā] bīyāṇi vā parisāḍeṁsu vā parisāḍinti vā parisāḍissanti vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍilaṁ jāṇejjā — iha khalu gāhāvaī vā gāhāvaï-puttā vā0 sālīṇi vā vīhīṇi vā muggāṇi vā māsāṇi vā tilāṇi vā kulatthāṇi vā javāṇi vā javajavāṇi vā patiriṁsuṁ vā patirinti vā patirissanti vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍilaṁ jāṇejjā — āmōyāṇi vā ghāsāṇi vā miluyāṇi vā vijjulayāṇi vā khāṇuyāṇi vā kaḍayāṇi vā pagaḍāṇi vā darīṇi vā paduggāṇi vā samāṇi vā visamāṇi vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū bhikkhuṇī vā sē jjaṁ puṇa thaṇḍilaṁ jāṇejjā-māṇusarandhaṇāṇi vā mahisa-karaṇāṇi vā vasabha-karaṇāṇi vā assa-karaṇāṇi vā kukkuḍa-karaṇāṇi vā lāvaya-karaṇāṇi vā vaṭṭaya-karaṇāṇi vā tittira-karaṇāṇi vā kavōya karaṇāṇi vā kapiñjala-karaṇāṇi vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍilaṁ jāṇejjā — vēhāṇasa-ṭṭhāṇēsu vā giddhapiṭṭha-ṭṭhāṇēsu vā taruḍaṇa-ṭṭhāṇēsu vā mērupaḍaṇa-ṭṭhāṇēsu vā visabhakkhaṇa-ṭṭhāṇēsu vā aganipaḍaṇa-ṭṭhāṇēsu vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍilaṁ jāṇejjā-ārāmāṇi vā ujjāṇāṇi vā vanāni vā vanasaṇḍāṇi vā dēvakulāṇi vā sabhāṇi vā pavāṇi vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā aṭṭālayāṇi vā cariyāṇi vā dārāṇi vā gōpurāṇi vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇaṁ thaṇḍilaṁ jāṇejjā — tiyāṇi vā caükkāṇi vā caccarāṇi vā caümuhāṇi vā annayaraṁsi vā tahappagāraṁsi thaṇḍalaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇaṁ thaṇḍilaṁ jāṇejjā — iṅgālaḍāhēsu vā khāraḍāhēsu vā maḍayaḍāhēsu vā maḍayathūbhiyāsu vā maḍayacēiēsu vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā — nadīāyayaṇēsu vā paṅkāyayaṇēsu vā ōghāyayaṇēsu vā sēyaṇapahaṁsi vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sejjaṁ puṇa thaṇḍilaṁ jāṇejjā — naviyāsu vā maṭṭiya-khāṇiyāsu naviyāsu vā goppalēhiyāsu gavāyaṇīsu vā khāṇīsu vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā — ḍāgavaccaṁsi vā sāgavaccaṁsi vā mūlagavaccaṁsi vā hatthaṅkaravaccaṁsi vā annayaraṁsi vā tahappagāraṁsi thaṇḍilaṁsi nō uccārapāsavaṇaṁ vōsirejjā.</p>
		<p>sē bhikkhū vā bhikkhuṇī vā sē jjaṁ puṇa thaṇḍilaṁ jāṇejjā — asaṇavanaṁsi vā saṇavanaṁsi vā dhāyaïvanaṁsi vā kēyaïvanaṁsi vā ambavanaṁsi vā asōgavanaṁsi vā nāgavanaṁsi vā punnāgavanaṁsi vā annayarēsu vā tahappagārēsu pattōvaēsu vā pupphōvaēsu vā phalōvaēsu vā bīōbaēsu vā hariōvaēsu vā nō uccāra pāsavaṇaṁ vōsirejjā.</p>
	      </div>
	      <div type="section" n="501">
		<p>sē bhikkhū vā bhikkhuṇī vā sapāyayaṁ vā parapāyayaṁ vā gahāya sē tamāyāē ēgantamavakkamejjā anāvāyaṁsi asaṁlōyaṁsi appapānaṁsi makkaḍāsantāṇayaṁsi ahārāmaṁsi vā uvassayaṁsi taō sañjayāmēva uccārapāsavaṇaṁ vōsirejjā, sē tamāyāē ēgantamavakkamē anāvāyaṁsi jāva makkaḍā-santāṇayaṁsi ahārāmaṁsi vā jhāmathaṇḍilaṁsi vā annayaraṁsi vā tahappagāraṁsi thaṇḍilaṁsi acittaṁsi taō sañjayāmēva uccārapāsavaṇaṁ vōsirejjā.</p>
		<p>ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savveṭṭhēhiṁ samiē sahiē sayā jaejjāsi — ttibēmi.</p>
	      </div>
	    </div><!-- sattikkaya 3 !-->
	  </div><!-- ajjhayaṇa 10 !-->
	  <div type="ajjhayaṇa" n="11">
	    <head>ēgārasamaṁ ajjhayaṇaṁ – saddasattikkayaṁ</head>
	    <div type="sattikkaya" n="4">
	      <div type="section" n="502">
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēi, taṁ jahā — muiṅgasaddāṇi vā nandīsaddāṇi vā jhallarīsaddāṇi vā annayarāṇi vā tahappagārāṇi virūvarūvāṇi vitatāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēi, taṁ jahā — vīṇā-saddāṇi vā vipañcī-saddāṇi vā baddhīsaga-saddāṇi vā tuṇaya-saddāṇi vā paṇava-saddāṇi vā tumbavīṇiya-saddāṇi vā ḍhaṅkuṇa-saddāṇi vā annayarāiṁ vā tahapparāiṁ virūvarūvāiṁ saddāiṁ vitatāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — tāla-saddāṇi vā kaṁsatāla-saddāṇi vā lattiya-saddāṇi vā gōhiya-saddāṇi vā kirakiriya-saddāṇi vā annayarāṇi vā tahappagārāiṁ vīrūvarūvāiṁ tālasaddāiṁ kaṇṇasōya paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — saṅkha-saddāṇi vā vēṇu-saddāṇi vā vaṁsa-saddāṇi vā kharamuhi-saddāṇi vā piripiriya-saddāṇi vā annayarāiṁ vā tahappagārāiṁ virūvarūvāiṁ saddāiṁ jhusirāiṁ kaṇṇasōyapaḍiyāē nō abhisandhārejjā gamaṇāē.</p>
	      </div>
	      <div type="section" n="503">
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — vappāṇi vā phalihāṇi vā uppalāṇi vā pallalāṇi vā ujjharāṇi vā nijjharāṇi vā vāvīṇi vā pokkharāṇi vā dīhiyāṇi vā guñjāliyāṇi vā sarāṇi va sāgarāṇi vā sarapantiyāṇi vā sarasarapantiyāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — kacchāṇi vā nūmāṇi vā gahanāni vā vanāni vā vanaduggāṇi vā pavvayāṇi vā pavvayaduggāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — gāmāṇi vā nagarāṇi vā nigamāṇi vā rāyahāṇīṇi vā āsāma-paṭṭaṇa-sannivēsāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — ārāmāṇi vā ujjāṇāṇi vā vanāni vā vanasaṇḍāṇi vā dēvakulāṇi vā sabhāṇi vā pavāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — aṭṭāṇi vā aṭṭālayāṇi vā cariyāṇi vā dārāṇi vā gōpurāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — tiyāṇi vā caükkāṇi vā caccarāṇi vā caümmuhāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — mahisaṭṭhāṇa-karaṇāṇi vā vasabhaṭṭhāṇa-karaṇāṇi vā assaṭṭhāṇa-karaṇāṇi vā hatthiṭṭhāṇa karaṇāṇi vā [kukkuḍaṭṭhāṇa-karaṇāṇi vā makkaḍaṭṭhāṇa-karaṇāṇi vā lāvayaṭṭhāṇa-karaṇāṇi vā vaṭṭhayaṭṭhāṇa-karaṇāṇi vā tittiraṭṭhāṇa-karaṇāṇi vā kavōyaṭṭhāṇa-karaṇāṇi vā] kaviñjalaṭṭhāṇa-karaṇāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — mahisa-juddhāṇi vā vasabha-juddhāṇi vā assa-juddhāṇi vā hatthi-juddhāṇi vā kukkuḍa-juddhāṇi vā makkaḍa-juddhāṇi vā lāvaya-juddhāṇi vā vaṭṭaya-juddhāṇi vā tittira-juddhāṇi vā kavōya-juddhāṇi vā] kaviñjala-juddhāṇi vā annayarāiṁ vā tahappagārāiṁ [virūvarūvāiṁ saddāiṁ kaṇṇa-sōya-paḍiyāē] nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — jūhiya-ṭṭhāṇāṇi vā hayajūhiya-ṭṭhāṇāṇi vā gayajahiya-ṭṭhāṇāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
	      </div>
	      <div type="section" n="504">
		<p>sē bhikkhū vā0 ahāvēgaïyāiṁ sadāiṁ suṇēti taṁ jahā — akkhāiyaṭṭhāṇāṇi vā māṇummāṇiya-ṭṭhāṇāṇi vā mahayāhaya-naṭṭa-gīya-vāiya-tanti-tala-tāla-tuḍiya-paḍuppavāiya-ṭṭhāṇāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇēti taṁ jahā — kalahāṇi vā ḍimbāṇi vā ḍamarāṇi vā dōrajjāṇi vā vērajjāṇi vā viruddharajjāṇi vā annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā ahāvēgaïyāiṁ saddāiṁ suṇētiṁ taṁ jahā — khuḍḍiyaṁ dāriyaṁ paribhutaṁ-maṇḍiyaṁ alaṅkiyaṁ nibujjhamāṇiṁ pēhāē ēgaṁ vā purisaṁ vahāē nīṇijjamāṇaṁ pēhāē annayarāiṁ vā tahappagārāiṁ virūvarūvāiṁ saddāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā annayarāiṁ virūvarūvāiṁ mahāsavāiṁ ēvaṁ jāṇejjā taṁ jahā — bahusagaḍāṇi vā bahurahāṇi vā bahumilakkhūṇi vā bahupaccantāṇi vā annayarāiṁ vā tahappagārāiṁ virūvarūvāiṁ mahāsavāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā annayarāiṁ virūvarūvāiṁ mahussavāiṁ ēvaṁ jāṇejjā taṁ jahā — itthīṇī vā purisāṇi vā thērāṇi vā ḍaharāṇi vā majjhimāṇi vā ābharaṇa-vibhūsiyāṇi vā gāyantāṇi vā vāyantāṇi vā naccantāṇi vā hasantāṇi vā ramantāṇi vā mōhantāṇi vā viulaṁ asanaṁ pānaṁ khāimaṁ sāimaṁ paribhuñjantāṇi vā paribhāintāṇi vā vicchiḍayamāṇāṇi vā vigōvayamāṇāṇi vā annayarāiṁ vā tahappagārāiṁ virūvarūvāiṁ mahussavāiṁ kaṇṇasōya-paḍiyāē nō abhisandhārejjā gamaṇāē.</p>
		<p>sē bhikkhū vā bhikkhuṇī vā nō ihalōiēhiṁ saddēhiṁ nō paralōiēhiṁ saddēhiṁ nō suēhiṁ saddēhiṁ nō asuēhiṁ saddēhiṁ nō diṭṭhēhiṁ saddēhiṁ nō adiṭṭhēhi saddēhiṁ nō iṭṭhēhiṁ saddēhiṁ nō kantēhiṁ saddēhiṁ sajjejjā nō rajjejjā nō gijjhejjā nō mujjhejjā nō ajjhōvavajjejjā.</p>
		<p>ēyaṁ khalu tassa bhikkhussa vā bhikkhuṇīē vā sāmaggiyaṁ [jaṁ savvaṭṭhēhiṁ samiē sahiē sayā] jaejjāsi — ttibēmi.</p>
	      </div>
	    </div><!-- sattikkaya 4 !-->
	  </div><!-- ajjhayaṇa 11 !-->
	  <div type="ajjhayaṇa" n="12">
	    <head>bārasamaṁ ajjhayaṇaṁ – rūva sattikkayaṁ</head>
	    <div type="sattikkaya" n="5">
	      <div type="section" n="505">
		<p>sē bhikkhū vā bhikkhuṇī vā ahāvēgaïyāiṁ rūvāiṁ pāsaï taṁ jahā — ganthimāṇi vā vēḍhimāṇi vā pūrimāṇi vā saṅghāimāṇi vā kaṭṭhakammāṇi vā potthakammāṇi vā cittakammāṇi vā maṇikammāṇi vā dantakammāṇi vā pattacchejjakammāṇi vā vivihāṇi vā vēḍhimāiṁ vā annayarāiṁ vā tahappagārāiṁ virūvarūvāiṁ rūvāiṁ cakkhudaṁsaṇa-paḍiyāē nō abhisandhārejjā gamaṇāē.</p>
		<p>ēvaṁ nēyavvaṁ jahā saddapaḍimā savvā vāittavajjā rūvapaḍimā vi.</p>
		<p>[ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samiē sahiē sayā jaejjāsi] — ttibēmi.</p>
	      </div>
	    </div><!-- sattikkaya 5 !-->
	  </div><!-- ajjhayaṇa 12 !-->
	  <div type="ajjhayaṇa" n="13">
	    <head>tērasamaṁ ajjhayaṇaṁ – parakiriyāsattikkayaṁ</head>
	    <div type="sattikkaya" n="6">
	      <div type="section" n="506">
		<p>parakiriyaṁ ajjhatthiyaṁ saṁsēsiyaṁ — nō taṁ sāiē nō taṁ niyamē, sē siyā parō pādāiṁ āmajjejja vā pamajjejja vā — nō taṁ sāiē nō taṁ niyamē. sē siyā parō pādāiṁ sambāhejja vā palimaddejja vā — nō taṁ sāiē nō taṁ niyamē. sē siyā parō pādāiṁ phūmejja vā raejja vā — nō taṁ sāiē nō taṁ niyamē. sē siyā parō pādāiṁ tēllēṇa vā ghaēṇa vā vasāē vā makkhejja vā bhiliṅgejja vā — nō taṁ sāiē nō taṁ niyamē.</p>
		<p>sē siyā parō pādāiṁ loddhēṇa vā kakkēṇa vā cuṇṇēṇa vā vaṇṇēṇa vā ullōlejja vā uvvalejja vā — ṇō taṁ sāiē nō taṁ niyamē. sē siyā parō pādāiṁ sīōdaga-viyaḍēṇa vā usiṇōdaga-viyaḍēṇa vā ucchōlejja vā padhōejja vā nō taṁ sāiē nō taṁ niyamē. sē siyā parō pādāiṁ annayarēṇa vilēvaṇa-jāēṇa ālimpejja vā vilimpejja vā nō taṁ sāiē nō taṁ niyamē.</p>
		<p>sē siyā parō pādāiṁ annayarēṇa dhūvaṇa-jāēṇa dhūvejja vā padhūvejja vā — nō taṁ sāiē nō taṁ niyamē. sē siyā parō pādāō khāṇuṁ vā kaṇṭayaṁ vā nīharejja vā visōhejja vā — nō taṁ sāiē nō taṁ niyamē|  sē siyā parō pādāō pūyaṁ vā sōṇiyaṁ vā nīharejja vā visōhejja vā — nō taṁ sāiē nō taṁ niyamē. sē siyā parō kāyaṁ āmajjejja vā pamajjejja vā — nō taṁ sāiē nō taṁ niyamē. sē siyā parō kāyaṁ loṭṭēṇa vā sambāhejja vā palimaddejja vā — nō taṁ sāiē nō taṁ niyamē. sē siyā parō kāyaṁ loddhēṇa vā kakkēṇa vā cuṇṇēṇa vā vaṇṇēṇa vā ullōlejja vā uvvalejja vā, nō taṁ sāiē nō taṁ niyamē. sē siyā parō kāyaṁ sīōdaga-viyaḍēṇa vā usiṇōdaga-viyaḍēṇa vā ucchōlejja vā pahōejja-vā nō taṁ sāiē nō taṁ niyamē.</p>
		<p>sē siyā parō kāyaṁ annayarēṇaṁ vilēvaṇa-jāēṇaṁ ālimpejja vā vilimpejja vā, nō taṁ sāiē nō taṁ niyamē. sē siyā parō kāyaṁ annayarēṇaṁ dhūvaṇa-jāēṇaṁ dhūvejja vā padhūvejja vā, nō taṁ sāiē nō taṁ niyamē. sē siyā parō kāyaṁsi vaṇaṁ āmajjejja vā pamajjejja vā — nō taṁ sāiē nō taṁ niyamē. sē siyā parō kāyaṁsi vaṇaṁ sambāhejja vā palimaddejja vā — nō taṁ sāiē nō taṁ niyamē. sē siyā parō kāyaṁsi vaṇaṁ tēllēṇa vā ghaēṇa vā vasāē vā makkhejja vā bhiliṅgejja vā, nō taṁ sāiē nō taṁ niyamē.</p>
		<p>sē siyā parō kāyaṁsi vaṇaṁ-loddhēṇa vā kakkēṇa vā cuṇṇēṇa vā vaṇṇēṇa vā ullōlejja vā uvvalejja vā, nō taṁ sāiē nō taṁ niyamē. sē siyā parō kāyaṁsi vaṇaṁ siōdaga-viyaḍēṇa vā usiṇōdaga-viyaḍēṇa vā ucchōlejja vā padhōejja vā, nō taṁ sāiē nō taṁ niyamē. sē siyā parō kāyaṁsi vaṇaṁ vā gaṇḍaṁ vā araïṁ vā pulayaṁ vā bhagandalaṁ vā annayarēṇaṁ sattha-jāēṇaṁ acchindejja vā vicchindejja vā — nō taṁ sāiē nō taṁ niyamē. sē siyā parō kāyaṁsi vaṇaṁ annayarēṇaṁ sattha-jāēṇaṁ acchindittā vā vicchindittā vā pūyaṁ vā sōṇiyaṁ vā nīharejja vā visōhejja vā. nō taṁ sāiē nō taṁ niyamē.</p>
		<p>sē siyā parō kāyaṁsi gaṇḍaṁ vā araïyaṁ vā piḍayaṁ vā bhagandalaṁ vā āmajjejja vā pamajjejja vā — nō taṁ sāiē nō taṁ niyamē. sē siyā parō kāyaṁsi gaṇḍaṁ vā araïyaṁ vā piḍayaṁ vā bhagandalaṁ vā sambāhejja vā palimaddejja vā, nō taṁ sāiē nō taṁ niyamē.</p>
		<p>sē siyā parō kāyaṁsi gaṇḍaṁ vā araïyaṁ vā piḍayaṁ vā bhagandalaṁ vā tēllēṇa vā ghaēṇa vā vasāē vā makkhejja vā bhiliṅgejja vā, nō taṁ sāiē nō taṁ niyamē. sē siyā parō kāyaṁsi gaṇḍaṁ vā araïyaṁ vā piḍayaṁ vā bhagandalaṁ vā loddhēṇa vā kakkēṇa vā cuṇṇēṇa vā vaṇṇēṇa vā ullōlejja vā uvvalejja vā, nō taṁ sāiē nō taṁ niyamē. sē siyā parō kāyaṁsi gaṇḍaṁ vā araïyaṁ vā piḍayaṁ vā bhagadalaṁ vā sīōdaga-viyaḍēṇa vā usiṇōdaga-viyaḍēṇa vā ucchōlejja vā padhōvejja vā,  nō taṁ sāiē nō taṁ niyamē.</p>
		<p>sē sē parō kāyaṁsi gaṇḍaṁ vā araïyaṁ vā piḍayaṁ vā bhagandalaṁ vā annayarēṇaṁ vilēvaṇa-jāēṇa ālimpejja vā vilimpejja vā — nō taṁ sāiē nō taṁ niyamē. sē sē parō kāyaṁsi gaṇḍaṁ vā araïyaṁ vā piḍayaṁ vā bhagandalaṁ vā annayarēṇaṁ ghūvaṇa-jāēṇaṁ ghūvejja vā padhūvejja vā-nō taṁ sāiē nō taṁ niyamē. sē sē parō kāyaṁsi gaṇḍaṁ vā araïyaṁ vā piḍayaṁ vā bhagandalaṁ vā annayarēṇaṁ sattha-jāēṇaṁ acchindejja vā vicchindejja vā-nō taṁ sāiē nō taṁ niyamē.</p>
		<p>sē siyā parō kāyaṁsi gaṇḍaṁ vā araïyaṁ vā piḍayaṁ vā bhagandala vā annayarēṇaṁ satthajāēṇaṁ acchindijja vā vicchindijja vā annayarēṇaṁ satthajāēṇaṁ acchindittā vā vicchindittā vā pūyaṁ vā sōṇiyaṁ vā nīharejjā vā visōhejjā vā — nō taṁ sāiē nō taṁ niyamē. sē siyā parō kāyāō sēyaṁ vā jallaṁ vā nīharejja vā visōhejja-vā — nō taṁ sāiē nō taṁ niyamē. sē siyā parō acchimalaṁ vā kaṇṇamalaṁ vā dantamalaṁ vā nahamalaṁ vā nīharejja vā visōhejja vā — nō taṁ sāiē nō taṁ niyamē. sē siyā parō dīhāiṁ bālāiṁ dīhāiṁ rōmāiṁ dīhāēṁ bhabhuhāiṁ dīhāiṁ kakkharōmāiṁ dīhāiṁ vatthirōmāiṁ kappejja vā saṇṭhavejja vā — nō taṁ sāiē nō taṁ niyamē. sē siyā parō sīsāō likkhaṁ vā jūyaṁ vā nīharejja vā visōhejja vā — nō taṁ sāiē nō taṁ niyamē.</p>
		<p>sē siyā parō aṅkaṁsi vā paliyaṅkaṁsi yā tuyaṭṭāvettā pādāiṁ āmajjejja vā pamajjejja vā — nō taṁ sāiē nō taṁ niyamē. ēvaṁ hiṭṭhimō gamō pāyāi bhāṇiyavvō.</p>
		<p>sē siyā parō aṅkaṁsi vā paliyaṅkaṁsi vā tuyaṭṭāvittā hāraṁ vā addhahāraṁ vā uratthaṁ vā gēvēyaṁ vā maüḍaṁ vā pālambaṁ vā suvaṇṇasuttaṁ vā āvidhejja vā piṇidhejja vā-nō taṁ sāiē nō taṁ niyamē. sē siyā parō ārāmaṁsi vā ujjāṇaṁsi vā nīharettā vā pavisētā vā pāyāiṁ āmajjejja vā pamajjejja vā nō taṁ sāiē nō taṁ niyamē. ēvaṁ nēyavvā annamannakiriyā vi.</p>
	      </div>
	      <div type="section" n="507">
		<p>sē siyā parō suddhēṇaṁ vā vaï-balēṇaṁ tēicchaṁ āuṭṭē, sē siyā parō asuddhēṇaṁ vā vaï-balēṇaṁ tēicchaṁ āuṭṭē, sē siyā parō gilāṇassa sacittāṇi vā kandāṇi vā mūlāṇi vā tayāṇi vā hariyāṇi vā khaṇittu vā kaḍḍhettu vā kaḍḍhāvettu vā tēicchaṁ āuṭṭejjā — nō taṁ sāiē nō taṁ niyamē. kaḍuvēyaṇā pāṇa-bhūya-jīva-sattā vēdaṇaṁ vēdēnti.</p>
		<p>ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savvaṭṭhēhiṁ samitē sahitē sadā jaē sēyamiṇamannejjāsi — tti bēmi.</p>
	      </div>
	    </div><!-- sattikkaya 6 !-->
	  </div><!-- ajjhayaṇa 13 !-->
	  <div type="ajjhayaṇa" n="14">
	    <head>caüddasamaṁ ajjhayaṇaṁ – annōnnakiriyāsattikkayaṁ</head>
	    <div type="sattikkaya" n="7">
	      <div type="section" n="508">
		<p>sē bhikkhu vā bhikkhuṇī vā annamannakiriyaṁ ajjhatthiyaṁ saṁsēsiyaṁ-nō taṁ sāiē nō taṁ niyamē. sē annamannaṁ pādāiṁ āmajjejja vā pamajjejja vā-nō taṁ sāiē nō taṁ niyamē. sēsaṁ taṁ cēva. ēyaṁ khalu tassa bhikkhussa vā bhikkhuṇīē vā sāmaggiyaṁ jaṁ savveṭṭhēhiṁ samittē sahitē sadā jaē sēyamiṇaṁ mannejjāsi — ttibēmi.</p>
	      </div>
	    </div><!-- sattikkaya 7 !-->
	  </div><!-- ajjhayaṇa 14 !-->
	</div><!-- cūlā 2 !-->
	<div type="cūlā" n="3">
	  <div type="ajjhayaṇa" n="15">
	    <head>panarasamaṁ ajjhayaṇaṁ – bhāvaṇā</head>
	    <div type="sattikkaya" n="8">
	      <div type="section" n="509">
		<p>tēṇaṁ kālēṇaṁ tēṇaṁ samaēṇaṁ samaṇē bhagavaṁ mahāvīrē pañcahatthuttarē yāvi hotthā, hatthuttarāhiṁ cuē caïttā gabbhaṁ vakkantē, hatthuttarāhiṁ gabbhāō gabbhaṁ sāhariē, hatthuttarāhiṁ jāē, hatthuttarāhiṁ savvaō savvattāē muṇḍē bhavittā agārāō anagāriyaṁ pavvaïē, hatthuttarāhiṁ kasiṇē paḍipuṇṇē avvāghāē nirāvaraṇē anantē anuttarē kēvalavaranāṇadaṁsaṇē samuppaṇṇē, sāiṇā bhagavaṁ parinivvuē.</p>
	      </div>
	      <div type="section" n="510">
		<p>samaṇē bhagavaṁ mahāvīrē imāē ōsappiṇīē — susamasusamāē samāē vīikkantāē susamāē samāē vīikkantāē susamadusamāē samāē vīitakkantāē dusumasusamāē samāē bahu vīikkantāē paṇṇahattarīē vāsēhiṁ māsēhi ya addhanavamēhiṁ sēsēhiṁ jē gimhāṇaṁ caütthē māsē aṭṭhamē pakkhē — āsāḍhasuddhē tassa ṇaṁ āsāḍhasuddhassa chaṭṭhīpakkhēṇaṁ hatthuttarāhiṁ nakkhattēṇaṁ jōgamuvāgaēṇaṁ mahāvijaya siddhatthapupphuttara-pavara-puṇḍarīya-disāōvatthiya-vaddhamāṇāō mahāvimāṇaō vīsaṁ sāgarōvamāiṁ āuyaṁ pālaïttā āukkhaēṇaṁ bhavakkhaēṇaṁ ṭhiikkhaēṇaṁ cuē caïttā iha khalu jambuddīvē dīvē bhārahē vāsē dāhiṇaḍḍhabharahē dāhiṇamāhaṇakuṇḍapura sannivēsaṁsi usabhadattassa māhaṇassa kōḍāla-sagottassa dēvānandāē māhaṇīē jālandharāyaṇa-sagottāē sīhobbhavabhūēṇaṁ appāṇēṇaṁ kucchiṁsi gabbhaṁ vakkantē.</p>
		<p>samaṇē bhagavaṁ mahāvīrē tinnāṇōvagaē yāvi hotthā — caïssāmitti jāṇaï, cuēmitti jāṇaï, cayamāṇē na jāṇēi, suhumē ṇaṁ sē kālē pannattē.</p>
		<p>taō ṇaṁ samaṇassa bhagavaō mahāvīrassa anukampaē ṇaṁ dēvē ṇaṁ jīyamēyaṁ ti kaṭṭu jē sē vāsāṇaṁ taccē māsē pañcamē pakkhē — āsōyabahulē tassa ṇaṁ āsōyabahulassa tērasīpakkhēṇaṁ hatthuttarāhiṁ nakkhattēhiṁ jōgamuvāgaēṇaṁ bāsītihiṁ rāṁidiēhiṁ vīikkantēhiṁ tēsīimassa rāindiyassa pariyāē vaṭṭamāṇē dāhiṇamāhaṇa-kuṇḍapura-sannivēsāō uttarakhattiyakuṇḍapura-sannivēsaṁsi nāyāṇaṁ khattiyāṇaṁ siddhatthassa khattiyassa kāsavagottassa tisalāē khattiyāṇīē vāsiṭṭha-sagottāē asubhāṇaṁ puggalāṇaṁ avahāraṁ karettā subhāṇaṁ puggalāṇaṁ pakkhēvaṁ karettā kucchiṁsi gabbhaṁ sāharaï, jēvi ya sē tisalāē khattiyāṇīē kucchiṁsi gabbhē tampi ya dāhiṇamāhaṇakuṇḍapura-sannivēsaṁsi usabhadattassa māhaṇassa kōḍāla-sagottassa dēvānandāē māhaṇīē jālandharāyaṇa-sagottāē kucchiṁsi sāharaï.</p>
		<p>samaṇē bhagavaṁ mahāvīrē tinnāṇōvagaē yāvi hotthā — sāharijjissāmitti jāṇaï, sāhariēmitti jāṇaï, sāharijjamāṇē vi na jāṇaï samaṇāusō! tēṇaṁ kālēṇaṁ tēṇaṁ samaēṇaṁ tisalākhattiyāṇī aha annayā kayāi navaṇhaṁmāsāṇaṁ bahupaḍi-puṇṇāṇaṁ addhaṭṭhamāṇaṁ rāindiyāṇaṁ vītikkantāṇaṁ jē sē gimhāṇaṁ paḍhamē māsē doccē pakkhē — cettasuddhē tassaṇaṁ cettasuddhassa tērasīpakkhēṇaṁ hatthuttarāhiṁ nakkhattēṇaṁ jōgōvagaēṇaṁ samaṇaṁ bhagavaṁ mahāvīraṁ arōgā arōgaṁ pasūyā.</p>
		<p>jaṁ ṇaṁ rāiṁ tisalā khattiyāṇī samaṇaṁ bhagavaṁ mahāvīraṁ arōgā arōgaṁ pasūyā taṇṇaṁ rāiṁ bhavaṇavaï-vāṇamantara-jōisiya-vimāṇavāsidēvēhiṁ ya dēvīhi ya ōvayantēhi ya uppayantēhi ya ēgē mahaṁ divvē dēvujjōē dēva-sannivātē dēvakahakkahē uppiñjalagabhūē yāvi hotthā.</p>
		<p>jaṁ ṇaṁ rayaṇiṁ tisalā khattiyāṇī samaṇaṁ bhagavaṁ mahāvīraṁ arōgā arōgaṁ pasūyā taṇṇaṁ rayaṇiṁ bahavē dēvā ya dēvīō ya ēgaṁ mahaṁ amayavāsaṁ ca gandhavāsaṁ ca cuṇṇavāsaṁ ca pupphavāsaṁ ca hiraṇṇavāsaṁ ca rayaṇavāsaṁ ca vāsiṁsu.</p>
		<p>jaṁ ṇaṁ rayaṇiṁ tisalā khattiyāṇī samaṇaṁ bhagavaṁ mahāvīra arōgā arōgaṁ pasūyā taṇṇaṁ rayaṇiṁ bhavaṇavaï-vāṇamantara-jōisiya-vimāṇavāsiṇō dēvā ya dēvīō ya samaṇassa bhagavaō mahāvīrassa sūikammāiṁ titthayarābhisēyaṁ ca kariṁsu.</p>
		<p>jaō ṇaṁ pabhii samaṇē bhagavaṁ mahāvīrē tisalāē khattiyāṇīē kucchiṁsi gabbhaṁ āgaē taō ṇaṁ pabhii taṁ kulaṁ vipulēṇaṁ hiraṇṇēṇaṁ suvaṇṇēṇaṁ dhaṇēṇaṁ dhannēṇaṁ māṇikkēṇaṁ mottiēṇaṁ saṅkha-sila-ppavālēṇaṁ aīva-aīva parivaḍḍhaï.</p>
		<p>taō ṇaṁ samaṇassa bhagavaō mahāvīrassa ammāpiyarō ēyamaṭṭhaṁ jāṇettā nivvatta-dasāhaṁsi vokkantaṁsi sucibhūyaṁsi vipulaṁ asanaṁ-pānaṁ-khāimaṁ-sāimaṁ uvakkakhaḍāvēti, uvakkhaḍāvettā mitta-nāti-sayaṇa-sambandhivaggaṁ uvanimantēti mitta-nāti-sayaṇa-sambandhivaggaṁ uvanimantettā bahavē samaṇa-māhaṇa-kivaṇa-vaṇimaga-bhicchuḍaga-paṇḍaragātīṇa vicchaḍḍēti vigōvanti vissāṇēti dāyārēsu dānaṁ pajjabhāēnti vicchaḍḍittā vigōvittā vissāṇittā dāyārēsu ṇaṁ dāyaṁ pajjabhāettā mitta-nāi-sayaṇa-sambandhivaggaṁ bhuñjāvēnti, bhuñjāvettā mitta-nāi-sayaṇa-sambandhivaggēṇaṁ imēyārūvaṁ nāmadhejjaṁ kāravinti.</p>
		<p>jaō ṇaṁ pabhii imē kumārē tisalāē khattiyāṇīē kucchiṁsi gabhbhē āhuē taō ṇaṁ pabhii imaṁ kulaṁ viulēṇaṁ hiraṇṇēṇaṁ suvaṇṇēṇaṁ dhaṇēṇaṁ dhannēṇaṁ māṇikkēṇaṁ mottiēṇaṁ saṅkha-sila-ppavālēṇaṁ aīva-aīva parivaḍḍhaï tō hōu ṇaṁ kumārē vaddhamāṇē0.</p>
		<p>taō ṇaṁ samaṇē bhagavaṁ mahāvīrē pañcadhātiparivuḍē, taṁ jahā — khīradhāīē majjaṇadhāīē maṇḍaṇadhāīē khēllāvaṇadhāīē aṅkadhāīē aṅkāō aṅkaṁ sāharijjamāṇē rammē maṇikoṭṭimatalē girikandara-samullīṇē va campayapāyavē ahānupuvvīē saṁvaḍḍhaï.</p>
		<p>taō ṇaṁ samaṇē bhagavaṁ mahāvīrē viṇṇāyapariṇayē viṇiyattabālabhāvē appussuyāiṁ urālāiṁ māṇussāgāiṁ pañcalakkhaṇāiṁ kāmabhōgāiṁ sadda-pharisa-rasa-rūva-gandhāiṁ pariyārēmāṇē ēvaṁ ca ṇaṁ viharaï.</p>
	      </div>
	      <div type="section" n="511">
		<p>samaṇē bhagavaṁ mahāvīrē kāsavagottē tassa ṇaṁ imē tinni nāmadhejjā ēvamāhijjanti taṁ jahā — ammāpiusantiē vaddhamāṇē, saha-sammuiē samaṇē, bhīmaṁ bhayabhēravaṁ urālaṁ acēlayaṁ parisahaṁ sahaï tti kaṭṭu dēvēhiṁ sē nāmaṁ kayaṁ samaṇē bhagavaṁ mahāvīrē.</p>
		<p>samaṇassa ṇaṁ bhagavaō mahāvīrassa piā kāsavagottēṇa tassa ṇaṁ tinni nāmadhejjā ēvamāhijjanti taṁ jahā — siddhatthē ti vā, sejjaṁsē ti vā, jasaṁsē ti vā.</p>
		<p>samaṇassa ṇaṁ bhagavaō mahāvīrassa ammā vāsiṭṭha-sagottā tīsē ṇaṁ tinni nāmadhejjā ēvamāhijjanti taṁ jahā — tisalā ti vā vidēhadinnā ti vā piyakāriṇī ti vā.</p>
		<p>samaṇassa ṇaṁ bhagavaō mahāvīrassa pittiyaē supāsē kāsavagottēṇaṁ, samaṇassa ṇaṁ bhagavaō mahāvīrassa jeṭṭhē bhāyā nandivaddhaṇē kāsavagottēṇaṁ, samaṇassa ṇaṁ bhagavaō mahāvīrassa jeṭṭhā bhaïṇī sudaṁsaṇā kāsavagottēṇaṁ, samaṇassa ṇaṁ bhagavaō mahāvīrassa bhajjā jasōyā kōḍiṇṇāgottēṇaṁ.</p>
		<p>samaṇassa ṇaṁ bhagavaō mahāvīrassa dhūyā kāsavagottēṇaṁ tīsē ṇaṁ dō nāmadhejjā ēvamāhijjanti taṁ jahā — anojjā ti vā, piyandasaṇā ti vā. samaṇassa ṇaṁ bhagavaō mahāvīrassa nattuī kōsiyagottēṇaṁ, tīsē ṇaṁ dō nāmadhejjā ēvamāhijjanti taṁ jahā — sēsavantī ti vā jasavatī ti vā.</p>
	      </div>
	      <div type="section" n="512">
		<p>samaṇassa ṇaṁ bhagavaō mahāvīrassa ammāpiyarō pāsāvaccijjā samaṇōvāsagā yāvi hotthā, tē ṇaṁ bahūiṁ vāsāiṁ samaṇōvāsagapariyāgaṁ pālaïttā chaṇhaṁ jīvanikāyāṇaṁ saṁrakkhaṇanimittaṁ ālōittā nindittā garahittā paḍikkamittā ahārihaṁ uttaraguṇaṁ pāyacchittaṁ paḍivajjittā kusasanthāraṁ duruhittā bhattaṁ paccakkhāinti bhattaṁ paccakkhāittā apacchimāē māraṇantiyāē sarīra-saṁlēhaṇāē jhōsiyasarīrā kālamāsē kālaṁ kiccā taṁ sarīraṁ vippajahittā accuē kappē dēvattāē uvavaṇṇā, taō ṇaṁ āukkhaēṇaṁ bhavakkhaēṇaṁ ṭhiikkhaēṇaṁ cuē caïttā mahāvidēhavāsē carimēṇaṁ ussāsēṇaṁ sijjhissanti bujjhissanti muccissanti parinivvāissanti savvadukkhāṇamantaṁ karissanti.</p>
	      </div>
	      <div type="section" n="513">
		<p>tēṇaṁ kālēṇaṁ tēṇaṁ samaēṇaṁ samaṇē bhagavaṁ mahāvīrē nātē nāyaputtē nāyakula-vinivvattē — vidēhē vidēhadinnē vidēhajaccē vihēhasumālē tīsaṁ vāsāiṁ vidēhatti kaṭṭu agāramajjhē vasittā ammāpiūhiṁ kālagaēhiṁ dēvalōgamanupattēhiṁ samattapaïṇṇē ciccā hiraṇṇaṁ ciccā suvaṇṇaṁ ciccā balaṁ ciccā vāhaṇaṁ ciccā ghaṇa-ghanna-kanaga-rayaṇa-santa-sāra-sāvadejjaṁ vicchaḍḍettā vigōvittā vissāṇittā dāyārēsu dānaṁ dāittā paribhāettā saṁvaccharaṁ dalaïttā jē sē hēmantāṇaṁ paḍhamē māsē paḍhamē pakkhē-maggasirabahulē tassa ṇaṁ maggasirabahulassa dasamīpakkhēṇaṁ hatthuttarāhiṁ nakkhattēṇaṁ jōgōvagaēṇaṁ abhinikkhamaṇābhippāē yāvi hotthā.</p>
	      </div>
	      <div type="section" n="514">
		<lg n="514">
		  <l>saṁvaccharēṇa hōhiti abhinikkhamaṇaṁ tu jinavarindassa</l>
		  <l>tō attha-sampadāṇaṁ pavvattaī puvvasūrāō</l>
		</lg>
	      </div>
	      <div type="section" n="515">
		<lg n="515">
		  <l>ēgā hiraṇṇakōḍī aṭṭhēva anūnayā sayasahassā</l>
		  <l>sūrōdayamāīyaṁ dijjaï jā pāyarāsō tti</l>
		</lg>
	      </div>
	      <div type="section" n="516">
		<lg n="516">
		  <l>tinnēva ya kōḍisayā aṭṭhāsītiṁ ca hōnti kōḍīō</l>
		  <l>asinti ca sayasahassā ēyaṁ saṁvaccharē dinnaṁ</l>
		</lg>
	      </div>
	      <div type="section" n="517">
		<lg n="517">
		  <l>vēsamaṇakuṇḍaladharā dēvā lōgantiyā mahiḍḍhīyā</l>
		  <l>bōhinti ya titthayaraṁ pannarasasu kamma-bhūmisu</l>
		</lg>
	      </div>
	      <div type="section" n="518">
		<lg n="518">
		  <l>bambhaṁmi ya kappaṁmi ya boddhavvā kaṇharāiṇō majjhē</l>
		  <l>lōgantiyā vimāṇā aṭṭhasu vatthā asaṅkhejjā</l>
		</lg>
	      </div>
	      <div type="section" n="519">
		<lg n="519">
		  <l>ēē dēvanikāyā bhagavaṁ bōhinti jinavaraṁ vīraṁ</l>
		  <l>savvajagajīvahiyaṁ arahaṁ! titthaṁ pavvattēhi</l>
		</lg>
	      </div>
	      <div type="section" n="520">
		<p>taō ṇaṁ samaṇassa bhagavaō mahāvīrassa abhinikkhamaṇābhippāyaṁ jāṇettā bhavaṇavaï-vāṇamantara-jōisiya-vimāṇavāsiṇō dēvā ya dēvīō ya saēhiṁ-saēhiṁ rūvēhiṁ saēhiṁ-saēhiṁ nēvatthēhiṁ saēhiṁ-saēhiṁ cindhēhiṁ savviḍḍhīē savvajutīē savvabalasamudaēṇaṁ sayāiṁ-sayāiṁ jāṇa vimāṇāiṁ duruhanti sayāiṁ-sayāiṁ jāṇavimāṇāiṁ duruhittā ahābādarāiṁ poggalāiṁ parisāḍanti, ahābādarāiṁ poggalāiṁ parisāḍettā ahāsuhumāiṁ poggalāiṁ pariyāinti, ahā-suhumāiṁ poggalāiṁ pariyāittā uḍḍhaṁ uppayanti uḍḍhaṁ uppaïttā tāē ukkiṭṭhāē sigghāē cavalāē turiyāē divvāē dēvagaīē ahēṇaṁ ōvayamāṇā-ōvayamāṇā tiriēṇaṁ asaṅkhejjāiṁ dīvasamuddāiṁ vītikkamamāṇā-vītikkamamāṇā jēṇēva jambuddīyē dīvē tēṇēva uvāgacchanti tēṇēva uvāgacchittā jēṇēva uttarakhattiyakuṇḍapura-sannivēsē tēṇēva uvāgacchanti tēṇēva uvāgacchittā jēṇēva uttarakhattiyakuṇḍapura-sannivessa uttarapuratthimē disībhāē tēṇēva bhattivēgēṇa uvaṭṭhiyā.</p>
		<p>taō ṇaṁ sakkē dēvindē dēvarāyā saṇiyaṁ-saṇiyaṁ jāṇavimāṇaṁ ṭhavēti saṇiyaṁ-saṇiyaṁ jāṇavimāṇaṁ ṭhavettā saṇiyaṁ-saṇiyaṁ jāṇavimāṇāō paccottarati saṇiyaṁ-saṇiyaṁ jāṇavimāṇāō paccottarittā ēgantamavakkamēti ēgaṁmavakkamettā mahayā vēuvviēṇaṁ samugghāēṇaṁ samōhaṇṇati mahayā vēuvviēṇaṁ samugghāēṇaṁ samōhaṇittā ēgaṁ mahaṁ nānāmaṇikanayarayaṇabhatticittaṁ subhaṁ cāru kanta rūvaṁ dēvacchandayaṁ viuvvati.</p>
		<p>tassa ṇaṁ dēvacchandayassa bahumajjhadēsabhāē ēgaṁ mahaṁ sapāyapīḍhaṁ nānāmaṇikanaga rayaṇabhatticitaṁ subhaṁ cārukantarūvaṁ sihāsanaṁ viuvvaï, viuvvittā jēṇēva samaṇē bhagavaṁ mahāvīrē tēṇēva uvāgacchati, tēṇēva uvāgacchittā samaṇaṁ bhagavaṁ mahāvīraṁ tikkhuttō āyāhiṇaṁ payāhiṇaṁ karēi, samaṇaṁ bhagavaṁ mahāvīraṁ tikkhuttō āyāhiṇaṁ payāhiṇaṁ karettā samaṇaṁ bhagavaṁ mahāvīraṁ vandati namaṁsati.</p>
		<p>vandittā namaṁsittā samaṇaṁ bhagavaṁ mahāvīraṁ gahāya jēṇēva dēvacchandaē tēṇēva uvāgacchati, uvāgacchittā saṇiyaṁ-saṇiyaṁ puratthābhimuhē sīhāsanē nisīyāvēi, nisīyāvettā sayapāga-sahassapāgēhiṁ tēllēhiṁ abbhaṅgēti, abbhaṅgettā gandhakasāēhiṁ ullōlēti ullōlittā suddhōdaēṇaṁ majjāvēi, majjāvittā jassa ṇaṁ mullaṁ sayasahassē ṇaṁ tipaḍōlatittiēṇaṁ sāhiēṇaṁ sītaēṇaṁ gōsīsarattacandaṇēṇaṁ anulimpati, anulimpittā īsiṁ nissāsavātavojjhaṁ varanagarapaṭṭaṇuggayaṁ kusalanarapasaṁsitaṁ assa-lālāpēlavaṁ chēyāriyakanagakhaciyanta kammaṁ haṁsalakkhakaṇaṁ paṭṭajuyalaṁ niyaṁsāvēi niyaṁsāvettā hāraṁ addhahāraṁ uratthaṁ nēvatthaṁ ēgāvaliṁ pālambasutta-paṭṭa-maüḍa-rayaṇamālāiṁ āvindhāvēti, avindhāvettā ganthima vēḍhima pūrima saṅghātimēṇaṁ mallēṇaṁ kapparukkhamiva samālaṅkarēti samālaṅkarētā doccampi mahayā vēuvviyasamugghāēṇaṁ samōhaṇṇaï.</p>
		<p>samōhaṇittā ēgaṁ mahaṁ candappabhaṁ sibiyaṁ sahassavāhiṇi viuvvaï, taṁ jahā — īhāmiya-usabha-turaga-nara-makara-vihaga-vānara-kuñjara-ruru-sarabha-camara-saddūlasīha-vanalaya-bhatti citta laya vijjāhara-mihuṇa-juyalajanta-jōgajuttaṁ accīsahassamāliṇīyaṁ suniruvitaṁ-misimisinta-rūvagasahassakaliyaṁ īsiṁ bhisamāṇaṁ bhibbhisamāṇaṁ cakkhullōyaṇa-lessaṁ muttāhala-muttājālantarōviyaṁ tavanīya-pavaralambūsa-palambanta muttadāmaṁ hāraddhahāra-bhūsaṇasamōṇayaṁ ahiyapecchaṇijjaṁ paümalayabhattipitaṁ asōgalayabhatticitaṁ kundalayabhatticittaṁ nānālayabhatti0 viraïyaṁ subhaṁ cārukantarūvaṁ nānāmaṇi-pañcavaṇṇaghaṇṭāpaḍāya-parimaṇḍiyaggasiharaṁ pāsādīyaṁ darisaṇīyaṁ surūvaṁ.</p>
	      </div>
	      <div type="section" n="521">
		<lg n="521">
		  <l>sīyā uvaṇīyā jinavarassa jaramaraṇavippamukkassa</l>
		  <l>ōsattamalladāmā jalathalayadivvakusumēhiṁ</l>
		</lg>
	      </div>
	      <div type="section" n="522">
		<lg n="522">
		  <l>sibiyāē majjhayārē divvaṁ vararayaṇarūvaciñcaïyaṁ</l>
		  <l>sīhāsanaṁ maharihaṁ sapādapīḍhaṁ jinavarassa</l>
		</lg>
	      </div>
	      <div type="section" n="523">
		<lg n="523">
		  <l>ālaïyamālamaüḍō bhāsubōndī varābharaṇadhārī</l>
		  <l>khōmayavatthaniyatthō jassa ya mōllaṁ sayasahassaṁ</l>
		</lg>
	      </div>
	      <div type="section" n="524">
		<lg n="524">
		  <l>chaṭṭhēṇa u bhattēṇaṁ ajjhavasāṇēṇa sōhaṇēṇa jinō</l>
		  <l>lēsāhiṁ visujjhantō āruhaï uttamaṁ sīyaṁ</l>
		</lg>
	      </div>
	      <div type="section" n="525">
		<lg n="525">
		  <l>sīhāsanē niviṭṭhō sakkīsāṇā ya dōhiṁ pāsēhiṁ</l>
		  <l>vīyanti cāmarāhiṁ maṇirayaṇavicittadaṇḍāhiṁ</l>
		</lg>
	      </div>
	      <div type="section" n="526">
		<lg n="526">
		  <l>puvviṁ ukkhittā mānusēhiṁ sāhaṭṭurōmakūvēhiṁ</l>
		  <l>pacchā vahanti dēvā suraasuragarulanāgindā</l>
		</lg>
	      </div>
	      <div type="section" n="527">
		<lg n="527">
		  <l>puraō surā vahantī asurā puṇa dāhiṇaṁmi pāsaṁmi</l>
		  <l>avarē vahanti garulā nāgā puṇa uttarē pāsē</l>
		</lg>
	      </div>
	      <div type="section" n="528">
		<lg n="528">
		  <l>vanasaṇḍaṁ va kusumiyaṁ paümasarō vā jahā sarayakālē</l>
		  <l>sōhaï kusumabharēṇaṁ iya gaganayalaṁ suragaṇēhiṁ</l>
		</lg>
	      </div>
	      <div type="section" n="529">
		<lg n="529">
		  <l>siddhatthavanaṁ vā jahā kaṇiyāravanaṁ va campagavanaṁ vā</l>
		  <l>sōhaï kusumabharēṇaṁ iya gaganayalaṁ suraṇagēhiṁ</l>
		</lg>
	      </div>
	      <div type="section" n="530">
		<lg n="530">
		  <l>varapaḍahabhērijjhallari-saṅkhasayasahassiēhiṁ tūrēhiṁ</l>
		  <l>gaganatalē gharaṇitalē tūra-nināō paramarammō</l>
		</lg>
	      </div>
	      <div type="section" n="531">
		<lg n="531">
		  <l>tatavitataṁ ghanajhusiraṁ āujjaṁ caüvihaṁ bahuvihīyaṁ</l>
		  <l>vāyanti tattha dēvā bahūhiṁ ānaṭṭagasaēhiṁ</l>
		</lg>
	      </div>
	      <div type="section" n="532">
		<p>tēṇaṁ kālēṇaṁ tēṇaṁ samaēṇaṁ jē sē hēmantāṇaṁ paḍhamē māsē paḍhamē pakkhē — maggasira-bahulē tassa ṇaṁ maggasirabahulassa dasamīpakkhēṇaṁ suvvaēṇaṁ divasēṇaṁ vijaēṇaṁ muhuttēṇaṁ hatthuttarāhiṁ nakkhattēṇaṁ jōgōvagaēṇaṁ pāīṇagāmiṇīē chāyāē viyattāē pōrisīē chaṭṭhēṇaṁ bhattēṇaṁ apāṇaēṇaṁ ēgasāḍagamāyāē candappahāē sibiyāē sahassavāhiṇīē sadēvamaṇuyāsurāē parisāē samaṇṇijjamāṇē — samaṇṇijjamāṇē uttarakhattiyakuṇḍapura-saṁnivēsassa majjhaṁmajjhēṇaṁ nigacchaï nigacchittā... jēṇēva nāyasaṇḍē ujjāṇē tēṇēva uvāgacchaï uvāgacchittā īsiṁ rayaṇippamāṇaṁ acchuppēṇaṁ bhūmibhāgēṇaṁ saṇiyaṁ-saṇiyaṁ candappabhaṁ sibiyaṁ sahassavāhiṇiṁ ṭhavēi ṭhavettā saṇiyaṁ-saṇiyaṁ candappabhāō sibiyāō sahassavāhiṇīō paccōyaraï paccōyarittā saṇiyaṁ-saṇiyaṁ puratthābhimuhē sīhāsanē nisīyaï ābharaṇālaṅkāraṁ ōmuyaï.</p>
		<p>taō ṇaṁ vēsamaṇē dēvē jannuvvāyapaḍiē samaṇassa bhagavaō mahāvīrassa haṁsalakkhaṇēṇaṁ paḍēṇaṁ ābharaṇālaṅkāraṁ paḍicchaï.</p>
		<p>taō ṇaṁ samaṇaṁ bhagavaṁ mahāvīrē dāhiṇēṇaṁ dāhiṇaṁ vāmēṇaṁ vāmaṁ pañcamuṭṭhiyaṁ lōyaṁ karēi.</p>
		<p>taō ṇaṁ sakkē dēvindē dēvarāyā samaṇassa bhagavaō mahāvīrassa jannuvvāyapaḍiē vayarāmaēṇaṁ thālēṇaṁ kēsāiṁ paḍicchaï paḍicchittā anujāṇēsi bhantē tti kaṭṭu khīrōyasāyaraṁ sāharaï .</p>
		<p>taō ṇaṁ samaṇē bhagavaṁ mahāvīrē dāhiṇēṇaṁ dāhiṇaṁ vāmēṇaṁ vāmaṁ pañcamuṭṭhiyaṁ lōyaṁ karettā siddhāṇaṁ namukkāraṁ karēi karettā savvaṁ mē akaraṇijjaṁ pāvakammaṁ ti kaṭṭu sāmāiyaṁ carittaṁ paḍivajjaï, sāmāiyaṁ carittaṁ paḍivajjettā dēvaparisaṁ manuyaparisaṁ ca ālikkha-cittabhūyamiva ṭṭhavēi.</p>
	      </div>
	      <div type="section" n="533">
		<lg n="533">
		  <l>divvō manussaghōsō turiyanināō ya sakkavayaṇēṇa</l>
		  <l>khippāmēva nilukkō jāhē paḍivajjaï carittaṁ</l>
		</lg>
	      </div>
	      <div type="section" n="534">
		<lg n="534">
		  <l>paḍivajjittu carittaṁ ahōnisaṁ savvapāṇabhūtahitaṁ</l>
		  <l>sāhaṭṭu lōmapulayā payayā dēvā nisāminti</l>
		</lg>
	      </div>
	      <div type="section" n="535">
		<p>taō ṇaṁ samaṇassa bhagavaō mahāvīrassa sāmāiyaṁ khāōvasamiyaṁ carittaṁ paḍivannassa manapajjavanāṇē nāmaṁ nāṇē samuppannē — aḍḍhāijjēhiṁ dīvēhiṁ dōhi ya samuddēhiṁ sannīṇaṁ pañcēdiyāṇaṁ pajjattāṇaṁ viyattamaṇusāṇaṁ manōgayāiṁ bhāvāiṁ jāṇēi.</p>
		<p>taō ṇaṁ samaṇē bhagavaṁ mahāvīrē pavvaïtē samāṇē mitta-nāti-sayaṇa-sambandhivaggaṁ paḍivisajjēti paḍivisajjettā, imaṁ ēyārūvaṁ abhiggahaṁ abhigiṇhaï, bārasa-vāsāiṁ vōsaṭṭhakāē ciyattadēhē jē kēi uvasaggā uppajjanti taṁ jahā — divvā vā mānusā vā tēricchiyā vā tē savvē uvasaggē samuppannē samāṇē sammaṁ sahissāmi khamissābhi ahiyāsaïssāmi.</p>
		<p>taō ṇaṁ samaṇē bhagavaṁ mahāvīrē imaṁ ēyārūvaṁ abhiggahaṁ abhigiṇhettā vōsaṭṭhakāē cattadēhē divasē muhuttasēsē kumāra gāmaṁ samaṇupattē, taō ṇaṁ samaṇē bhagavaṁ mahāvīrē vōsaṭṭhacattēdēhē anuttarēṇaṁ ālaēṇaṁ anuttarēṇaṁ vihārēṇaṁ anuttarēṇaṁ sañjamēṇaṁ anuttarēṇaṁ paggahēṇaṁ anuttarēṇaṁ saṁvarēṇaṁ anuttarēṇaṁ tavēṇaṁ anuttarēṇaṁ bambhacēravāsēṇaṁ anuttarāē khantīē anuttarāē mottīē anuttarāē tuṭṭhīē anuttarāē samitīē anuttarāē guttīē anuttarēṇaṁ ṭhāṇēṇaṁ anuttarēṇaṁ kammēṇaṁ anuttarēṇaṁ sucariyaphalanivvāṇamuttimaggēṇaṁ appāṇaṁ bhāvēmāṇē viharaï.</p>
		<p>ēvaṁ viharamāṇassa jē kēi uvasaggā samupajjiṁsu, taṁ jahā — divvā vā māṇusā vā tēricchiyā vā tē savvē uvasaggē samuppannē samāṇē anāulē avvahiē adīna mānasē tiviha maṇavayaṇakāyaguttē sammaṁ sahaï khamaï titikkhaï ahiyāsēi.</p>
		<p>taō ṇaṁ samaṇassa bhagavaō mahāvīrassa ēēṇaṁ vihārēṇaṁ viharamāṇassa bārasavāsā viikkantā tērasamassa ya vāsassa pariyāē vaṭṭamāṇassa jē sē gimhāṇaṁ doccē māsē caütthē pakkhē — vaïsāhasuddhē tassa ṇaṁ vaïsāhasuddhassa dasamīpakkhēṇaṁ suvvaēṇaṁ divasēṇaṁ vijaēṇaṁ muhuttēṇaṁ hatthuttarāhiṁ nakkhattēṇaṁ jōgōvagatēṇaṁ pāīṇaṁ-gāmiṇīē chāyāē viyattāē pōrisīē jambhiyagāmassa nagarassa bahiyā naīē ujuvāliyā uttarē kūlē sāmāgassa gāhāvaïssa kaṭṭhakaraṇaṁsi uḍḍhaṁ jāṇū-ahōsirassa jhāṇakoṭṭhōvagayassa vēyāvattassa cēiyassa uttarapuratthimē disībhāē sālarukkhassa adūrasāmantē ukkuḍuyassa gōdōhiyāē āyāvaṇāē āyāvēmāṇassa chaṭṭhēṇaṁ bhattēṇaṁ apāṇaēṇaṁ sukkajjhāṇantariyāē vaṭṭamāṇassa nivvāṇē kasiṇē paḍipuṇṇē avvāhaē nirāvaraṇē anantē anuttarē kēvalavaranāṇandaṁsaṇē samuppannē.</p>
		<p>sē bhagavaṁ arahaṁ jinē jāē kēvalī savvannū savvabhāvadarisī sadēvamaṇuyāsurassa lōyassa pajjāē jāṇaï, taṁ jahā — āgattiṁ gatiṁ ṭhitiṁ cayaṇaṁ uvavāyaṁ bhuttaṁ pīyaṁ kaḍaṁ paḍisēviyaṁ āvīkammaṁ rahōkammaṁ laviyaṁ kahiyaṁ manōmānasiyaṁ savvalōē savvajīvāṇaṁ savvabhāvāi jāṇamāṇē pāsamāṇē ēvaṁ ca ṇaṁ viharaï.</p>
		<p>jaṁ ṇaṁ divasaṁ samaṇassa bhagavaō mahāvīrassa nivvāṇē kasiṇē paḍipuṇṇē avvāhaē nirāvaraṇē anantē anuttarē kēvalavaranāṇadaṁsaṇē samuppannē taṇṇaṁ divasaṁ bhavaṇavaï-vāṇamantara-jōisiya-vimāṇavāsidēvēhi ya dēvīhi ya ōvayantēhi ya jāva uppiñjalagabhūē yāvi hotthā, taō ṇaṁ samaṇē bhagavaṁ mahāvīrē uppannanāṇa-daṁsaṇadharē appāṇaṁ ca lōgaṁ ca abhisamekkha puvvaṁ dēvāṇaṁ dhammamāikkhati, taō pacchā maṇussāṇaṁ,... taō ṇaṁ samaṇē bhagavaṁ mahāvīrē uppannanāṇadaṁsaṇadharē gōyamāīṇaṁ samaṇāṇaṁ nigganthāṇaṁ pañca mahavvayāiṁ sabhāvaṇāiṁ chajjīvanikāyāiṁ āikkhaï bhāsaï0 parūvēi, taṁ jahā — puḍhavikāē āukāē tēukāē vāukāē vaṇassaïkāē tasakāē.</p>
	      </div>
	      <div type="section" n="536">
		<p>paḍhamaṁ bhantē! mahavvayaṁ-paccakkhāmi savvaṁ pāṇāivāyaṁ — sē suhumaṁ vā bāyaraṁ vā tasaṁ vā thāvaraṁ vā-nēva sayaṁ pāṇāivāyaṁ karejjā nēva'nnēhiṁ pāṇāivāyaṁ kāravejjā nēva'nnaṁ pāṇāivāyaṁ karantaṁ samaṇu jāṇejjā jāvajjīvāē tivihaṁ tivihēṇaṁ — maṇasā vayasā kāyasā tassa bhantē, paḍikkamāmi nindāmi garihāmi appāṇaṁ vōsirāmi.</p>
		<p>tassimāō pañca bhāvanāō bhavanti, tatthimā paḍhamā bhāvanā — iriyāsamiē sē nigganthē nō iriyāasamiē tti, kēvalī būyā iriyāasamiē sē nigganthē pāṇāiṁ bhūyāiṁ jīvāiṁ sattāiṁ abhihaṇejja vā vattejja vā pariyāvejja vā lēsijja vā uddavejja vā, iriyāsamiē sē nigganthē nō iriyāasamiē tti paḍhamā bhāvanā,.</p>
		<p>ahāvarā doccā bhāvanā — maṇaṁ parijāṇāi sē nigganthē, jē ya maṇē pāvaē sāvajjē sakiriē aṇhayakarē chēyakarē bhēdakarē adhikaraṇiē pāōsiē pāritāviē pāṇāivāiē bhūōvaghāiē — tahappagāraṁ maṇaṁ nō padhārejjā gamaṇāē maṇaṁ parijāṇāti sē nigganthē, jē ya maṇē apāvaē tti doccā bhāvanā.</p>
		<p>ahāvarā taccā bhāvanā — vaïṁ parijāṇaï sē nigganthē, jā ya vaī pāviyā sāvajjā sakiriyā jāva bhūōvaghāiyā tahappagāraṁ vaïṁ nō uccārijjā, jē vayaṁ parijāṇaï sē nigganthē, jā ya vaī apāviyatti taccā bhāvanā.</p>
		<p>ahāvarā caütthā bhāvanā — āyāṇabhaṇḍamattanikkhēvaṇā samiē sē nigganthē nō āyāṇabhaṇḍamatta-nikkhēvaṇā asamiē kēvalī būyā — āyāṇabhaṇḍamattanikkhēvaṇāasamiē sē nigganthē pāṇāiṁ bhūyāiṁ jīvāiṁ sattāiṁ abhihaṇejja vā jāva uddavejja vā tamhā āyāṇabhaṇḍamattanikkhēvaṇā samiē sē nigganthē nō āyāṇabhaṇḍamatta-nikkhēvaṇā asamiē tti caütthā bhāvanā.</p>
		<p>ahāvarā pañcamā bhāvanā — ālōiyapānabhōyaṇabhōi sē nigganthē, nō anālōiya pānabhōyaṇabhōī, kēvalī būyā-anālōiyapānabhōyaṇabhōī sē nigganthē pāṇāiṁ bhūyāiṁ jīvāiṁ sattāiṁ abhihaṇejja vā uddavejja vā tamhā ālōiyapānabhōyaṇabhōī sē nigganthē, nō anālōiyapānabhōyaṇabhōī tti pañcamā bhāvanā.</p>
		<p>ētāvatāva paḍhamē mahavvaē sammaṁ kāēṇa phāsiē pāliē tīriē kiṭṭiē avaṭṭhiē āṇāē ārāhiē yāvi bhavaï, paḍhamē bhantē! mahavvaē pāṇāivāyāō vēramaṇaṁ.</p>
	      </div>
	      <div type="section" n="537">
		<p>ahāvaraṁ doccaṁ bhantē mahavvayaṁ-paccakkhāmi savvē musāvāyaṁ vaïdōsaṁ — sē kōhā vā lōhā vā bhayā vā hāsā vā nēva sayaṁ musaṁ bhāsejjā nēva'nnēṇaṁ musaṁ bhāsāvejjā annaṁ pi musaṁ bhāsantaṁ na samaṇujāṇejjā jāvajjīvāē tivihaṁ tivihēṇaṁ — maṇasā vayasā kāyasā tassa bhantē paḍikkamāmi nindāmi garihāmi appāṇaṁ vōsirāmi.</p>
		<p>tassimāō pañca bhāvanāō bhavanti tatthimā paḍhamā bhāvanā — anuvīibhāsī sē nigganthē, nō anuvīibhāsī kēvalī būyā-ananuvīibhāsī sē nigganthē, samāvadejjā mōsaṁ vayaṇāē, anuvīibhāsī sē nigganthē nō ananuvīibhāsitti paḍhamā bhāvanā.</p>
		<p>ahāvarā doccā bhāvanā — kōhaṁ parijāṇaï sē nigganthē nō kōhaṇē siyā, kēvalī būyā — kōhapattē kōhī samāvadejjē mōsaṁ vayaṇāē, kōhaṁ parijāṇaïṁ sē nigganthē na yē kōhaṇē siyatti doccā bhāvanā.</p>
		<p>ahāvarā taccā bhāvanā — lōbhaṁ parijāṇaï sē nigganthē nō ya lōbhaṇaē siyā, kēvalī būyā — lōbhapattē lōbhī samāvadejjā mōsaṁ vayaṇāē lōbhaṁ parijāṇaï, sē nigganthē nō ya lōbhaṇaē siyatti taccā bhāvanā.</p>
		<p>ahāvarā caütthā bhāvanā — bhayaṁ parijāṇaï sē nigganthē nō bhayabhīruē siyā, kēvalī būyābhayappattē bhīrū samāvadejjā mōsaṁ vayaṇāē, bhayaṁ parijāṇaï sē nigganthē, nō ya bhayabhīrūē siyatti caütthā bhāvanā.</p>
		<p>ahāvarā pañcamā bhāvanā — hāsaṁ parijāṇaï sē nigganthē nō ya hāsaṇaē siyā, kēvalī būyā — hāsapattē hāsī samāvadejjā mōsaṁ vayaṇāē, hāsaṁ parijāṇaï sē nigganthē, nō ya hāsaṇaē siyatti pañcamā bhāvanā.</p>
		<p>ētāvatāva doccē mahavvaē sammaṁ kāēṇa phāsiē pāliē tīriē kiṭṭiē avaṭṭhiē āṇāē ārāhiē yāvi bhavati, doccē bhantē! mahavvaē musāvāyāō vēramaṇaṁ.</p>
	      </div>
	      <div type="section" n="538">
		<p>ahāvaraṁ taccaṁ bhantē! mahavvayaṁ — paccakkhāmi savvaṁ adinnādāṇaṁ — sē gāmē vā nagarē vā araṇṇē vā appaṁ vā bahuṁ vā aṇuṁ vā thūlaṁ vā cittamantaṁ vā acittamantaṁ vā nēva sayaṁ adinnaṁ gēṇhijjā nēvannēhiṁ adinnaṁ gēṇhāvajjā annampi adinnaṁ gēṇhantaṁ na samaṇujāṇijjā jāvajjīvāē tivihaṁ tivihēṇaṁ — maṇasā vayasā kāyasā tassa bhantē! paḍikkamāmi nindāmi garihāmi appāṇaṁ vōsirāmi.</p>
		<p>tassimāō pañca bhāvaṇāō bhavanti, tatthimā paḍhamā bhāvanā — anuvīi mioggahajāī sē niggantha nō ananuvīimioggahajāī, kēvalī būyā-ananuvīimioggahajāī tti paḍhamā bhāvanā.</p>
		<p>ahāvarā doccā bhāvanā — aṇunnaviyapānabhōyaṇabhōī sē niggantha nō  aṇaṇunnaviyapāna-bhōyabhōī kēvalī būyā — aṇaṇunnaviyapāṇabhōyaṇabhōī sē nigganthē adinna bhuñjejjā, tamhā aṇuṇṇaviyapāna-bhōyaṇabhōī sē nigganthē nō aṇaṇunnaviyapāṇabhōiṇabhōī tti, doccā bhāvanā.</p>
		<p>ahāvarā taccā bhāvanā — nigganthē ṇaṁ oggahaṁsi oggahiyaṁsi ētāvatāva oggahaṇasīlaē siyā kēvalī būyā — nigganthē ṇaṁ oggahaṁsi anoggahiyaṁsi ētāvatāva anoggahaṇasīlō adinnaṁ ōgiṇhejjā, nigganthē ṇaṁ oggahaṁsi oggahiyaṁsi ētāvatāva oggahaṇasīē siyatti taccā bhāvanā.</p>
		<p>ahāvarā caütthā bhāvanā — nigganthē ṇaṁ oggahaṁsi oggahiyaṁsi abhikkhaṇaṁ abhikkhaṇaṁ oggahaṇasīlaē siyā, kēvalī būyā — nigganthē ṇaṁ oggahaṁsi oggahiyaṁsi abhikkhaṇaṁ-abhikkhaṇaṁ aṇoggahaṇasīlē adinnaṁ giṇhejjā nigganthē oggahaṁsi oggahiyaṁsi abhikkhaṇaṁ-abhikkhaṇaṁ oggahaṇasīlaē siyatti caütthā bhāvanā.</p>
		<p>ahāvarā pañcamā bhāvanā — anuvīimitoggahajāī sē nigganthē sāhammiēsu, nō ananuvīi-mioggahajāī, kēvalī būyā ananuvīimioggahajāī sē nigganthē sāhammiēsu adinnaṁ ōgiṇhejjā anuvīi mioggahajāī sē nigganthē sāhammiēsu nō ananuvīimioggahajāī — ii pañcamā bhāvanā.</p>
		<p>ētāvatāva taccē mahavvaē sammaṁ kāēṇa phāsiē pāliē tīriē kiṭṭiē aviṭṭhiē apāē ārāhiē yāvi bhavaï, taccē bhantē! mahavvaē adinnādāṇāō vēramaṇaṁ.</p>
	      </div>
	      <div type="section" n="539">
		<p>ahāvaraṁ caütthaṁ bhantē! mahavvayaṁ paccakkhāmi savvaṁ mēhuṇaṁ, sē divvaṁ vā māṇusaṁ vā tirikkhajōṇiyaṁ vā nēva sayaṁ mēhuṇaṁ gacchejjā nēva'nnēhiṁ mēhuṇaṁ gacchāvejjā annampi mēhuṇaṁ gacchantaṁ na samaṇujjāṇejjā jāvajjīē tivihaṁ tivihēṇaṁ — maṇasā vayasā kāyasā tassa bhantē! paḍikkamāmi nindāmi garihāmi appāṇaṁ vōsirāmi.</p>
		<p>tassimāō pañca bhāvanāō bhavanti, tatthimā paḍhamā bhāvanā — nō nigganthē abhikkhaṇaṁ-abhikkhaṇaṁ itthīṇaṁ kahaṁ kahittaē siyā, kēvalī būyā — nigganthē ṇaṁ abhikkhaṇaṁ-abhikkhaṇaṁ itthīṇaṁ kahaṁ kahamāṇē santibhēdā santivibhaṅgā santikēvalī — pannattāō dhammāō bhaṁsejjā, nō nigganthē abhikkhaṇaṁ-abhikkhaṇaṁ itthīṇaṁ kahaṁ kahittaē siyatti paḍhamā bhāvanā.</p>
		<p>ahāvarā doccā bhāvanā — nō nigganthē itthīṇaṁ manōharāiṁ indiyāiṁ ālōettaē nijjhāittaē siyā kēvalī būyā — nigganthē ṇaṁ itthīṇaṁ manōharāiṁ indiyāiṁ ālōēmāṇē nijjhāēmāṇē santibhēyā santivibhaṅgā santikēvalīpannattāō dhammāō bhaṁsejjā nō nigganthē itthīṇaṁ manōharāiṁ indiyāiṁ ālōettaē nijjhāittaē siyatti doccā bhāvanā.</p>
		<p>ahāvarā taccā bhāvanā — nō nigganthē itthīṇaṁ puvvarayāiṁ puvvakīliyāiṁ sumarittaē siyā, kēvalībūyā — nigganthē ṇaṁ itthīṇaṁ puvvarayāiṁ puvvakīliyāiṁ saramāṇē santibhēyā santivibhaṅgā santikēvalīpaṇṇa-ttāō dhammāō bhaṁsejjā nō nigganthē itthīṇaṁ puvvarayāiṁ puvvakīliyāiṁ sarittaē siyatti taccā bhāvanā.</p>
		<p>ahāvarā caütthā bhāvanā — nāimattapānabhōyaṇabhōī sē nigganthē nō paṇīyarasabhōyaṇabhōī kēvalī būyā-aïmattapānabhōyaṇabhōī sē nigganthē paṇīyarasabhōyaṇabhōī tti santibhēdā santivibhaṅgā santikēvalīpannattāō dhammāō bhaṁsejjā nō atimattapānabhōyaṇabhōī sē nigganthē nō paṇīya-rasabhōyaṇabhōī tti caütthā bhāvanā.</p>
		<p>ahāvarā pañcamā bhāvanā — nō nigganthē itthīpasupaṇḍagasaṁsattāiṁ sayaṇāsaṇāiṁ sēvittaē, siyā kēvalībūyā — nigganthēṇaṁ itthīpasupaṇḍagasaṁsattāiṁ sayaṇāsaṇāiṁ sēvēmāṇē santibhēyā santivibhaṅgā santikēvalī-pannattāō dhammāō bhaṁsejjā nō nigganthē itthīpasupaṇḍagasaṁsattāiṁ sayaṇāsaṇāiṁ sēvittaē siyatti pañcamābhāvanā.</p>
		<p>ētāvatāē caütthē mahavvaē sammaṁ kāēṇa phāsiē pāliē tīriē kiṭṭiē avaṭṭhiē āṇāē ārāhiē yāvi bhavaï caütthē bhantē mahavvaē mēhuṇāō vēramaṇaṁ.</p>
	      </div>
	      <div type="section" n="540">
		<p>ahāvara pañcamaṁ bhantē! mahavvayaṁ — savvaṁ pariggahaṁ paccakkhāmi — sē appaṁ vā bahuṁ vā aṇuṁ vā thūlaṁ vā cittamantaṁ vā acittamantaṁ vā nēva sayaṁ pariggahaṁ giṇhejjā nēva'nnēhiṁ pariggahaṁ giṇhāvejjā annampi pariggahaṁ giṇhantaṁ na samaṇujāṇijjā jāvajjīvāē tivihaṁ tivihēṇaṁ — maṇasā vayasā kāyasā tassa bhantē! paḍikkamāmi nindāmi garihāmi appāṇaṁ vōsirāmi.</p>
		<p>tassimāō pañca bhāvanāō bhavanti tatthimāḥ — paḍhamā bhāvanā — sōyaō jīvē maṇuṇṇāmaṇuṇṇāiṁ saddāiṁ suṇēi maṇuṇṇāmaṇuṇṇēhiṁ saddēhiṁ nō sajjejjā nō rajjejjā nō gijjhejjā nō mujjhejjā nō ajjhōvavajjejjā nō vinigghāyamāvajjejjā kēvalī būyā-nigganthē ṇaṁ maṇuṇṇāmaṇuṇṇēhiṁ saddēhiṁ sajjamāṇē rajjamāṇē gijjhamāṇē mujjhamāṇē ajjhōvavajjamāṇē vinigghāyamāvajjamāṇē santibhēyā santivibhaṅgā santikēvalipannattāō dhammāō bhaṁsejjā—</p>
		<p>na sakkā na sōuṁ saddā sōyavisayamāgatā. rāgadōsā u jē tattha tē bhikkhū parivajjaē.</p>
		<p>sōyaō jīvō maṇuṇṇāmaṇuṇṇāiṁ saddāiṁ suṇēiṁ suṇēi tti paḍhamā bhāvaṇā.</p>
		<p>ahāvarā doccā bhāvanā — cakkhūō jīvō maṇuṇṇāmaṇuṇṇāiṁ rūvāiṁ pāsaï maṇunnā-maṇuṇṇēhiṁ rūvēhiṁ nō sajjejjā nō rajjejjā nō gijjhejjā nō mujjhejjā nō ajajhōvavajjejjā nō vinigghāyaṁ āvajjejjā kēvalī būyā nigganthē ṇaṁ maṇuṇṇamaṇuṇṇēhiṁ rūvēhiṁ sajjamāṇē rajjamāṇē gijjhamāṇē mujjhamāṇē ajjhōvavajjamāṇē vinigghāyamāvajjamāṇē santibhēyā santivibhaṅgā santikēvali-pannattāō dhammāō bhaṁsejjā.</p>
		<p>na sakkā rūvamadaṭṭhuṁ cakkhuvisayamāgayaṁ. rāgadōsā u jē ttha tē bhikkhū parivajjaē.</p>
		<p>cakkhūō jīvō maṇuṇṇāmaṇuṇṇāi rūvāiṁ pāsaï tti doccā bhāvanā.</p>
		<p>ahāvarā taccā bhāvanā — ghāṇaō jīvō maṇuṇṇāmaṇuṇṇāiṁ gandhāiṁ agghāyaï maṇuṇṇāmaṇuṇṇēhiṁ gandhēhiṁ nō sajjejjā nō rajjejjā nō gijjhejjā nō mujjhejjā nō ajjhōvavajjejjā nō vinigghāya-māvajjejjā kēvalī būyā — nigganthē ṇaṁ maṇuṇṇāmaṇuṇṇēhiṁ gandhēhiṁ sajjamāṇē rajjamāṇē gijjhamāṇē mujjhamāṇē ajjhōvavajjamāṇē vinigghāyamāvajjamāṇē santibhēdā santivibhaṅgā santikēvalī pannattāō dhammāō bhaṁsejjā.</p>
		<p>na sakkā na gandhamagghāuṁ nāsāvisayamāgayaṁ. rāgadōsā u jē tattha tē bhikkhū parivajjaē.</p>
		<p>ghāṇaō jīvō maṇuṇṇāmaṇuṇṇāiṁ gandhāī agghāyati tti taccā bhāvanā.</p>
		<p>ahāvarā caütthā bhāvanā — jibbhāō jīvō maṇuṇṇāmaṇuṇṇāiṁ rasāiṁ assādēi maṇuṇṇā-maṇuṇṇēhiṁ rasēhiṁ nō sajjejjā nō rajjejjā nō gijjhejjā nō bhujjhejjā nō ajjhōvavajjejjā nō vinigghāyamāvajjejjā kēvalī būyā nigganthē ṇaṁ maṇuṇṇāmaṇuṇṇēhiṁ rasēhiṁ sajjamāṇē rajjamāṇē gijjhamāṇē mujjhamāṇē ajjhōvavajjamāṇē vinigghāyamāvajjamāṇē santibhēdā santivibhaṅgā santikēvalīpannattāō dhammāō bhaṁsejjā.</p>
		<p>na sakkā rasamanāsāuṁ jīhāvisayamāgayaṁ. rāgadōsā u jē tattha tē bhikkhū parivajjaē.</p>
		<p>jīhāō jīvō maṇuṇṇāmaṇuṇṇāiṁ rasāiṁ assādēi tti caütthā bhāvanā.</p>
		<p>ahāvarā pañcamā bhāvanā phāsaō jīvō maṇuṇṇāmaṇuṇṇāiṁ phāsāiṁ paḍisaṁvēdēiṁ maṇuṇṇāmaṇuṇṇēhiṁ phāsēhiṁ nō sajjejjā nō rajjejjā nō gijjhejjā nō mujjhejjā nō ajjhōvavajjejjā nō vinigghāya-māvajjejjā, kēvalī būyā — nigganthē ṇaṁ maṇuṇṇāmaṇuṇṇēhiṁ phāsēhiṁ sajjamāṇē rajjamāṇē gijjhamāṇē mujjhamāṇē ajjhōvavajjamāṇē vinigghāyamāvajjamāṇē santibhēdā santivibhaṅgā santikēvali-pannatāō dhammāō bhaṁsejjā.</p>
		<p>na sakkā na saṁvēdēuṁ phāsavisayamāgayaṁ. rāgadōsā u jē tattha tē bhikkhū parivajjaē.</p>
		<p>phāsaō jīvō maṇuṇṇāmaṇuṇṇāīṁ phāsāiṁ paḍisaṁvēdēti tti pañcamā bhāvaṇā.</p>
		<p>ētāvatāva pañcamē mahavvaē sammaṁ kāēṇa phāsiē pāliē tīriē kiṭṭiē avaṭṭiē āṇāē ārāhiē yāvi bhavaï pañcamē bhantē mahavvaē pariggahāō vēramaṇaṁ.</p>
		<p>iccētēhiṁ pañca mahavvaēhiṁ paṇavīsāhi ya bhāvaṇāhiṁ sampannē anagārē ahāsuyaṁ ahākappaṁ ahāmaggaṁ sammaṁ kāēṇa phāsittā pālittā tīrittā kiṭṭittā āṇāē ārāhittā yāvi bhavaï.</p>
	      </div>
	    </div><!-- sattikkaya 8 !-->
	  </div><!-- ajjhayaṇa 15 !-->
	</div><!-- cūlā 3 !-->
	<div type="cūlā" n="4">
	  <div type="ajjhayaṇa" n="16">
	    <head>sōlasamaṁ ajjhayaṇaṁ – vimuttī</head>
	    <div type="sattikkaya" n="9">
	      <div type="section" n="541">
		<lg n="541">
		  <l>aniccamāvāsamuvēnti jantuṇō, palōyaē soccamidaṁ anuttaraṁ</l>
		  <l>viūsirē  viṇṇu agārabandhaṇaṁ  abhīru, ārambhapariggahaṁ caē</l>
		</lg>
	      </div>
	      <div type="section" n="542">
		<lg n="542">
		  <l>tahāgaaṁ  bhikkhumanantasañjayaṁ, anēlisaṁ viṇṇu carantamēsaṇaṁ</l>
		  <l>tudanti vāyāhiṁ abhiddavaṁ narā, sarēhiṁ saṅgāmagayaṁ va  kuñjaraṁ</l>
		</lg>
	      </div>
	      <div type="section" n="543">
		<lg n="543">
		  <l>tahappagārēhiṁ janēhiṁ hīliē, sasaddaphāsā pharusā udīriyā</l>
		  <l>titikkhaē nāṇi aduṭṭhacēyasā, girivva vāēṇa na sampavēyaē</l>
		</lg>
	      </div>
	      <div type="section" n="544">
		<lg n="544">
		  <l>uvēhamāṇē kusalēhiṁ saṁvasē, akantadukkhī tasathāvarā duhī</l>
		  <l>alūsaē savvasahē mahāmunī, tahā hi sē sussamaṇē samāhiē</l>
		</lg>
	      </div>
	      <div type="section" n="545">
		<lg n="545">
		  <l>vidū natē dhammapayaṁ anuttaraṁ, vinīyataṇhassa munissa jhāyaō</l>
		  <l>samāhiyassa'ggisihā va tēyasā, tavō ya paṇṇā ya jasō ya vaḍḍhaï</l>
		</lg>
	      </div>
	      <div type="section" n="546">
		<lg n="546">
		  <l>disōdisaṁ'nantajiṇēṇa tāiṇā mahavvayā khēmapadā pavēditā</l>
		  <l>mahāgurū nissayarā udīriyā, tamēva tējō tidisaṁ pagāsayā</l>
		</lg>
	      </div>
	      <div type="section" n="547">
		<lg n="547">
		  <l>sitēhiṁ bhikkhū asitē parivvaē, asajjamitthīsu caejja pūyaṇaṁ</l>
		  <l>anissiō lōgamiṇaṁ tahā paraṁ, na mijjati kāmaguṇēhiṁ paṇḍiē</l>
		</lg>
	      </div>
	      <div type="section" n="548">
		<lg n="548">
		  <l>tahā vimukkassa pariṇṇacāriṇō, dhiīmaō dukkhakhamassa bhikkhuṇō</l>
		  <l>visujjhaī jaṁsi malaṁ purēkaḍaṁ samīriyaṁ rūppamalaṁ va jōiṇā</l>
		</lg>
	      </div>
	      <div type="section" n="549">
		<lg n="549">
		  <l>sē hu pariṇṇā samayaṁmi vaṭṭaī, nirāsasē uvaraya-mēhuṇē carē</l>
		  <l>bhujaṅgamē juṇṇatayaṁ jahā caē, vimuccaï sē duhasejja māhaṇē</l>
		</lg>
	      </div>
	      <div type="section" n="550">
		<lg n="550">
		  <l>jamāhu ōhaṁ salilaṁ apāragaṁ, mahāsamuddaṁ va bhuyāhi duttaraṁ</l>
		  <l>ahē ya ṇaṁ parijāṇāhi paṇḍiē sē hu munī antakaḍē tti vuccaï</l>
		</lg>
	      </div>
	      <div type="section" n="551">
		<lg n="551">
		  <l>jahā hi baddhaṁ iha mānavēhiṁ jahā ya tēsiṁ tu vimokkha āhiē</l>
		  <l>ahā tahā bandhavimokkha jē viū, sē hu munī antakaḍē tti vuccaï</l>
		</lg>
	      </div>
	      <div type="section" n="552">
		<lg n="552">
		  <l>imaṁmi lōē paraē ya dōsuvi, na vijjaï bandhaṇaṁ jassa kiñcivi</l>
		  <l>sē hu nirālambaṇē appaïṭṭhiē, kalaṅkalī bhāvapahaṁ vimuccaï tti bēmi</l>
		</lg>
	      </div>
	    </div><!-- sattikkaya 9 !-->
	  </div><!-- ajjhayaṇa 16 !-->
	</div><!-- cūlā 4 !-->
      </div><!-- suyakkhandha 2 !-->
    </body>
  </text>
</TEI>
