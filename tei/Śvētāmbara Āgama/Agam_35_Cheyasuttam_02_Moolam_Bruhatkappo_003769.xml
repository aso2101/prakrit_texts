<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="JA-06">
  <teiHeader xml:lang="eng">
    <fileDesc>
      <titleStmt>
	<title>Br̥hatkalpa</title>
      	<principal><persName ref="http://viaf.org/viaf/372149294434280521495">Andrew Ollett</persName></principal>
      	<respStmt>
      	  <persName xml:id="AO">Andrew Ollett</persName> 
      	  <resp>Processed the text data from Muni Deepratnasagar Ji's DOCX files into romanized TEI.</resp>
      	</respStmt>
	<respStmt>
	  <persName xml:id="IR">Itamar Ramot</persName> 
	  <resp>Bibliographic and text-processing assistance.</resp>
	</respStmt>
      </titleStmt>
      <publicationStmt>
      	<authority/>
	<availability status="restricted">
	  <p><!-- add whatever license you like: --></p>
	</availability>
	<date>2020</date>
	<publisher><!-- EFEO/EPHE (Université of PSL) --></publisher>
	<pubPlace><!-- Paris --></pubPlace>
      </publicationStmt>
      <sourceDesc>
	<p>This electronic text is based on the DOCX files of the entire Śvētāmbara canon provided by Muni Deepratnasagar and made available through Jain e-Library. The ID of the DOCX file for this text is 003769. The source of Muni Deepratnasagar's edition, in turn, is the “Āgama Mañjūṣā” series (ID 003272).</p>
      </sourceDesc>
    </fileDesc>
    <encodingDesc>
      <p>The Br̥hatkalpa is organized into six uddēsas (chapters), with continuously-numbered sections.</p>
      <refsDecl n="CTS">
	<cRefPattern 
	    n="level2"
	    matchPattern="s.(\d+)"
	    replacementPattern="#xpath(/tei:TEI/tei:text/tei:body//tei:div[@type='section'][@n='$1']">
	  <p>This pointer pattern extracts sections, numbered continuously from the beginning of the text.</p>
	</cRefPattern>
	<cRefPattern 
	    n="level1"
	    matchPattern="(\d+)"
	    replacementPattern="#xpath(/tei:TEI/tei:text/tei:body/tei:div[@type='uddēśa'][@n='$1'])">
	  <p>This pointer pattern extracts chapters (uddēśas).</p>
	</cRefPattern>
      </refsDecl>
    </encodingDesc>
    <profileDesc>
      <langUsage>
      	<language ident="pka-Latn">Ardhamāgadhī, romanized in ISO-15919</language>
      </langUsage>
    </profileDesc>
    <revisionDesc>
      <change when="2020-06-07" who="AO">Conversion of text to TEI</change>
    </revisionDesc>
  </teiHeader>
  <text>
    <body>
      <div type="uddēśa" n="1">
	<div type="section" n="1">
	  <p>nō kappaï nigganthāṇa vā nigganthīṇa vā āmē tālapalambē abhinnē paḍiggāhittaē.</p>
	</div>
	<div type="section" n="2">
	  <p>kappaï nigganthāṇa vā nigganthīṇa vā āmē tālapalambē bhinnē paḍiggāhittaē.</p>
	</div>
	<div type="section" n="3">
	  <p>kappaï nigganthāṇaṁ pakkē tālapalambē bhinnē vā abhinnē paḍiggāhittaē.</p>
	</div>
	<div type="section" n="4">
	  <p>nō kappaï nigganthīṇaṁ pakkē tālapalambē abhinnē paḍigāhittaē.</p>
	</div>
	<div type="section" n="5">
	  <p>kappaï nigganthīṇaṁ pakkē tālapalambē bhinnē paḍigāhittaē, sē'vi ya vihibhinnē nō cēva ṇaṁ avihibhinnē.</p>
	</div>
	<div type="section" n="6">
	  <p>sē gāmaṁsi vā nagaraṁsi vā khēḍaṁsi vā kabbaḍaṁsi vā maḍambaṁsi vā paṭṭaṇaṁsi vā āgaraṁsi vā dōṇamuhaṁsi vā nigamaṁsi vā rāyahāṇiṁsi vā āsamaṁsi vā sannivēsaṁsi vā saṁvāhaṁsi vā ghōsaṁsi vā aṁsiyaṁsi vā puḍabhēyaṇaṁsi vā saparikkhēvaṁsi abāhiriyaṁsi kappaï nigganthāṇaṁ hēmanta-gimhāsu ēgaṁ māsaṁ vatthaē.</p>
	</div>
	<div type="section" n="7">
	  <p>sē gāmaṁsi vā jāva rāyahāṇiṁsi vā saparikkhēvaṁsi sabāhiriyaṁsi kappaï nigganthāṇaṁ hēmanta-gimhāsu dō māsē vatthaē, antō ēgaṁ māsaṁ bāhiṁ ēgaṁ māsaṁ, antō vasamāṇāṇaṁ antō bhikkhāyariyā bāhiṁ vasamāṇāṇaṁ bāhiṁ bhikkhāyariyā.</p>
	</div>
	<div type="section" n="8">
	  <p>sē gāmaṁsi vā jāva rāyahāṇiṁsi vā saparikkhēvaṁsi abāhiriyaṁsi kappaï nigganthīṇaṁ hēmanta-gimhāsu dō māsē vatthaē.</p>
	</div>
	<div type="section" n="9">
	  <p>sē gāmaṁsi vā jāva rāyahāṇiṁsi vā saparikkhēvaṁsi sabāhiriyaṁsi kappaï nigganthīṇaṁ hēmanta-gimhāsu dō māsē vatthaē-antō dō māsē, bāhiṁ dō māsē, antō vasamāṇīṇaṁ antō bhikkhāyariyā, bāhiṁ vasamāṇīṇaṁ bāhiṁ bhikkhāyariyā.</p>
	</div>
	<div type="section" n="10">
	  <p>sē gāmaṁsi vā jāva rāyahāṇiṁsi vā ēgavagaḍāē ēgaduvārāē ēganikkhamaṇapavēsāē nō kappaï nigganthāṇa ya nigganthīṇa ya ēgayaō vatthaē.</p>
	</div>
	<div type="section" n="11">
	  <p>sē gāmaṁsi vā jāva rāyahāṇiṁsi vā abhinivvagaḍāē abhiniduvārāē abhinikkhamaṇapavēsāē kappaï nigganthāṇa ya nigganthīṇa ya ēgayaō vatthaē.</p>
	</div>
	<div type="section" n="12">
	  <p>nō kappaï nigganthīṇaṁ āvaṇagihaṁsi vā ratthāmuhaṁsi vā sigghāḍagaṁsi vā tiyaṁsi vā, caükkaṁsi vā caccaraṁsi vā antarāvaṇaṁsi vā vatthaē.</p>
	</div>
	<div type="section" n="13">
	  <p>kappaï nigganthāṇaṁ āvaṇagihaṁsi vā jāva antarāvaṇaṁsi vā vatthaē.</p>
	</div>
	<div type="section" n="14">
	  <p>nō kappaï nigganthīṇaṁ avaṅguyaduvāriē uvassaē vatthaē, ēgaṁ patthāraṁ antō kiccā ēgaṁ patthāraṁ bāhiṁ kiccā ōhāḍiyacilimiliyāgaṁsi ēvaṇhaṁ kappaï vatthaē.</p>
	</div>
	<div type="section" n="15">
	  <p>kappaï nigganthāṇaṁ avaṅguyaduvāriē uvassaē vatthaē.</p>
	</div>
	<div type="section" n="16">
	  <p>kappaï nigganthīṇaṁ antōlittayaṁ ghaḍimattayaṁ dhārittaē vā pariharittaē vā.</p>
	</div>
	<div type="section" n="17">
	  <p>nō kappaï nigganthāṇaṁ antōlittayaṁ ghaḍimattayaṁ dhārittaē vā pariharittaē vā.</p>
	</div>
	<div type="section" n="18">
	  <p>kappaï nigganthāṇa vā nigganthīṇa vā cēlacilimiliyaṁ dhārittaē vā pariharittaē vā.</p>
	</div>
	<div type="section" n="19">
	  <p>nō kappaï nigganthāṇa vā nigganthīṇa vā dagatīraṁsi ciṭṭhittaē vā nisīittaē vā tuyaṭṭittaē vā niddāittaē vā payalāittaē vā asanaṁ vā pānaṁ vā khāimaṁ vā sāimaṁ vā āhārēttaē uccāraṁ pāsavaṇaṁ vā khēlaṁ vā siṅghāṇaṁ vā pariṭṭhavēttaē, sajjhāyaṁ vā karēttaē, dhammajāgariyaṁ vā jāgarittaē, kāussaggaṁ vā ṭhāṇaṁ ṭhāittaē.</p>
	</div>
	<div type="section" n="20">
	  <p>	nō kappaï nigganthāṇa vā nigganthīṇa vā sacittakammē uvassaē vatthaē.</p>
	</div>
	<div type="section" n="21">
	  <p>kappaï nigganthāṇa vā nigganthīṇa vā acittakammē uvassaē vatthaē.</p>
	</div>
	<div type="section" n="22">
	  <p>nō kappaï nigganthīṇaṁ sāgāriya-anissāē vatthaē.</p>
	</div>
	<div type="section" n="23">
	  <p>kappaï nigganthīṇaṁ sāgāriya-nissāē vatthaē.</p>
	</div>
	<div type="section" n="24">
	  <p>kappaï nigganthāṇaṁ sāgāriya-nissāē vā anissāē vā vatthaē.</p>
	</div>
	<div type="section" n="25">
	  <p>nō kappaï nigganthāṇa vā nigganthīṇa vā sāgāriē uvassaē vatthaē</p>
	  <p>kappaï nigganthāṇa vā nigganthīṇa vā appasāgāriē uvassaē vatthaē.</p>
	</div>
	<div type="section" n="26">
	  <p>nō kappaï nigganthāṇaṁ itthisāgāriē uvassaē vatthaē.</p>
	</div>
	<div type="section" n="27">
	  <p>kappaï nigganthāṇaṁ purisasāgāriē uvassaē vatthaē.</p>
	</div>
	<div type="section" n="28">
	  <p>nō kappaï nigganthīṇaṁ purisasāgāriē uvassaē vatthaē.</p>
	</div>
	<div type="section" n="29">
	  <p>kappaï nigganthīṇaṁ itthisāgāriē uvassaē vatthaē.</p>
	</div>
	<div type="section" n="30">
	  <p>nō kappaï nigganthāṇaṁ paḍibaddhasējjāē vatthaē.</p>
	</div>
	<div type="section" n="31">
	  <p>kappaï nigganthīṇaṁ paḍibaddhasējjāē vatthaē.</p>
	</div>
	<div type="section" n="32">
	  <p>nō kappaï nigganthāṇaṁ gāhāvaï kulassa majjhañjjhēṇaṁ gantuṁ vatthaē.</p>
	</div>
	<div type="section" n="33">
	  <p>kappaï nigganthīṇaṁ gāhāvaïkulassa majjhaṁmajjhēṇaṁ gantuṁ vatthaē.</p>
	</div>
	<div type="section" n="34">
	  <p>bhikkhū ya ahigaraṇaṁ kaṭṭu taṁ ahigaraṇaṁ viōsavittā viōsaviyapāhuḍē, icchāē parō āḍhāējjā, icchāē parō nō āḍhāējjā, icchāē parō abbhuṭṭhējjā icchāē parō nō abbhuṭṭhējjā, icchāē parō vandijjā icchāē parō nō vandijjā, icchāē parō sambhuñjējjā icchāē parō nō sambhuñjējjā, icchāē parō saṁvasējjā icchāē parō nō saṁvasējjā, icchāē parō uvasamējjā icchāē parō nō uvasamējjā.</p>
	  <p>jō uvasamaï tassa atthi ārāhaṇā, jō na uvasamaï tassa natthi ārāhaṇā, tamhā appaṇā cēva uvasamiyavvaṁ । sē kimāhu ? bhantē uvasamasāraṁ sāmaṇṇaṁ.</p>
	</div>
	<div type="section" n="35">
	  <p>nō kappaï nigganthāṇa vā nigganthīṇa vā vāsāvāsāsu cāraē.</p>
	</div>
	<div type="section" n="36">
	  <p>kappaï nigganthāṇa vā nigganthīṇa vā hēmanta-gimhāsu cāraē.</p>
	</div>
	<div type="section" n="37">
	  <p>nō kappaï nigganthāṇa vā nigganthīṇa vā vērajja-viruddharajjaṁsi sajjaṁ gamanaṁ sajjaṁ āgamanaṁ sajjaṁ gamanāmaganaṁ karēttaē, jō khalu nigganthō vā nigganthē vā vērajja-viruddharajjaṁsi sajjaṁ gamanaṁ sajjaṁ āgamanaṁ sajjaṁ gamanāgamanaṁ karēi karēntaṁ vā sāijjaï, sē duhaō vi aïkkamamāṇē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="38">
	  <p>nigganthaṁ ca ṇaṁ gāhāvaïkulaṁ piṇḍavāyapaḍiyāē anuppaviṭṭhaṁ kēi vatthēṇa vā paḍiggahēṇa vā kambalēṇa vā pāya-puñchaṇēṇa vā uvanimantējjā, kappaï sē sāgārakaḍaṁ gahāya āyariyapāyamūlē ṭhavēttā dōccaṁ pi ōggahaṁ aṇuṇṇavēttā parihāraṁ pariharittaē.</p>
	</div>
	<div type="section" n="39">
	  <p>nigganthaṁ ca ṇaṁ bahiyā viyārabhūmiṁ vā vihārabhūmiṁ vā nikkhantaṁ samānaṁ kēi vatthēṇa vā paḍiggahēṇa vā kambalēṇa vā pāya-puñchaṇēṇa vā uvanimantējjā, kappaï sē sāgārakaḍaṁ gahāya āyariyapāyamūlē ṭhavēttā dōccaṁ pi ōggahaṁ aṇunnavēttā parihāraṁ pariharittaē.</p>
	</div>
	<div type="section" n="40">
	  <p>nigganthiṁ ca ṇaṁ gāhāvaïkulaṁ piṇḍavāyapaḍiyāē anuppaviṭṭhaṁ kēi vatthēṇa vā0 uvanimantējjā, kappaï sē sāgārakaḍaṁ gahāya pavittaṇīpāyamūlē ṭhavēttā dōccaṁ pi ōggahaṁ0 pariharittaē.</p>
	</div>
	<div type="section" n="41">
	  <p>nigganthiṁ ca ṇaṁ bahiyā viyārabhūmiṁ vā vihārabhūmiṁ vā nikkhantiṁ samāṇiṁ kēi vatthēṇa vā paḍiggahēṇa vā kambalēṇa vā pāya-puñchaṇēṇa vā uvanimantējjā, kappaï sē sāgārakaḍaṁ gahāya pavattiṇī pāyamūlē ṭhavēttā dōccaṁ pi ōggahaṁ aṇunnavēttā parihāraṁ pariharittaē.</p>
	</div>
	<div type="section" n="42">
	  <p>nō kappaï nigganthāṇa vā nigganthīṇa vā rāō vā viyālē vā asanaṁ vā pānaṁ vā khāimaṁ vā sāimaṁ vā paḍiggāhēttaē.</p>
	</div>
	<div type="section" n="43">
	  <p>nannattha ēgēṇaṁ puvvapaḍilēhiēṇaṁ sējjā-santhāraēṇaṁ.</p>
	</div>
	<div type="section" n="44">
	  <p>nō kappaï nigganthāṇa vā nigganthīṇa vā rāō vā viyālē vā vatthaṁ paḍiggahaṁ vā kambalaṁ vā pāyapuñchaṇaṁ vā paḍiggāhēttaē.</p>
	</div>
	<div type="section" n="45">
	  <p>nannattha ēgāē hariyāhaḍiyāē, sā vi ya paribhuttā vā dhōyā vā rattā vā ghaṭṭhā vā maṭṭhā vā sampadhūmiyā vā.</p>
	</div>
	<div type="section" n="46">
	  <p>nō kappaï nigganthāṇa vā nigganthīṇa vā rāō vā viyālē vā addhāgamanaṁ ēttaē.</p>
	</div>
	<div type="section" n="47">
	  <p>saṅkhaḍiṁ vā saṅkhaḍipaḍiyāē addhāgamanaṁ ēttaē.</p>
	</div>
	<div type="section" n="48">
	  <p>nō kappaï nigganthassa ēgāṇiyassa rāō vā viyālē vā bahiyā viyārabhūmiṁ vā vihārabhūmiṁ vā nikkhamittaē vā pavisittaē vā । kappaï sē appabiiyassa vā appataïyassa vā rāō vā viyālē vā bahiyā viyārabhūmiṁ vā vihārabhūmiṁ vā nikkhamittaē vā pavisittaē vā.</p>
	</div>
	<div type="section" n="49">
	  <p>nō kappaï nigganthīē ēgāṇiyāē rāō vā viyālē vā bahiyā viyārabhūmiṁ vā vihārabhūmiṁ vā nikkhamittaē vā pavisittaē vā । kappaï sē appabiiyāē vā appataïyāē vā appacaütthīē vā rāō vā viyālē vā bahiyā viyārabhūmiṁ vā jāva pavisittaē vā.</p>
	</div>
	<div type="section" n="50">
	  <p>kappaï nigganthāṇa vā nigganthīṇa vā puritthimēṇaṁ jāva aṅga-magahāō ēttaē dakkhiṇēṇaṁ jāva kōsambīō ēttaē, paccatthimēṇaṁ jāva thūṇāvisayāō ēttaē, uttarēṇaṁ jāva kuṇālāvisayāō ēttaē, ētāva tāva kappaï, ētāva tāva āriē khēttē.</p>
	  <p>nō sē kappaï ēttō bāhiṁ, tēna paraṁ jattha nāṇadaṁsaṇacarittāiṁ ussappanti tibēmi.</p>
	</div>
      </div>
      <div type="uddēśa" n="2">
	<div type="section" n="51">
	  <p> uvassayassa antō vagaḍāē sālīṇi vā vīhīṇi vā muggāṇi vā māsāṇi vā tilāṇi vā kulatthāṇi vā gōhūmāṇi vā javāṇi vā javajavāṇi vā ukkhiṇṇāṇi vā vikkhiṇṇāṇi vā viikiṇṇāṇi vā vippakiṇṇāṇi vā nō kappaï nigganthāṇa vā nigganthīṇa vā ahālandamavi vatthaē.</p>
	</div>
	<div type="section" n="52">
	  <p>aha puṇa ēvaṁ jāṇējjā – nō ukkhiṇṇāiṁ nō vikkhiṇṇāiṁ nō viikiṇṇāiṁ nō vippakiṇṇāiṁ rāsikaḍāṇi vā puñjakaḍāṇi vā bhittikaḍāṇi vā kuliyakaḍāṇi vā lañchiyāṇi vā muddiyāṇi vā pihiyāṇi vā kappaï nigganthāṇa vā nigganthīṇa vā hēmanta-gimhāsu vatthaē.</p>
	</div>
	<div type="section" n="53">
	  <p>aha puṇa ēvaṁ jāṇējjā nō rāsikaḍāiṁ nō puñjakaḍāiṁ nō bhittikaḍāiṁ nō kuliyakaḍāiṁ kōṭṭhāuttāṇi vā pallāuttāṇi vā mañcāuttāṇi vā mālāuttāṇi vā ōlittāṇi vā vilittāṇi vā lañchiyāṇi vā muddiyāṇi vā pihiyāṇi vā kappaï nigganthāṇa vā nigganthīṇa vā vāsāvāsaṁ vatthaē.</p>
	</div>
	<div type="section" n="54">
	  <p>uvassayassa antō vagaḍāē surāviyaḍakumbhē vā sōvīrayaviyaḍakumbhē vā uvanikkhittē siyā nō kappaï nigganthāṇa vā nigganthīṇa vā ahālandamavi vatthaē, huratthā ya uvassayaṁ paḍilēhamāṇē nō labhējjā, ēvaṁ sē kappaï ēgarāyaṁ vā durāyaṁ vā vatthaē, jē tattha ēgarāyāō vā durāyāō vā paraṁ vasati sē santarā chēē vā parihārē vā.</p>
	</div>
	<div type="section" n="55">
	  <p>uvassayassa antō vagaḍāē sīōdagaviyaḍakumbhē vā usiṇōdagaviyaḍakumbhē vā uvanivikkhattē siyā nō kappaï nigganthāṇa vā nigganthīṇa vā ahālandamavi vatthaē, huratthā ya uvassayaṁ paḍilēhamāṇē nō labhējjā, ēvaṁ sē kappaï ēgarāyāō vā, durāyāō vā paraṁ vatthaē, jē tattha ēgarāyāō vā durāyāō vā paraṁ vasati sē santarā chēē vā parihārē vā.</p>
	</div>
	<div type="section" n="56">
	  <p>uvassayassa antō vagaḍāē savvarāīē jōī jhiyāējjā, nō kappaï nigganthāṇa vā nigganthīṇa vā ahālandamavi vatthaē, huratthā ya uvassayaṁ paḍilēhamāṇē nō labhējjā, ēvaṁ sē kappaï ēgarāyaṁ vā durāyaṁ vā vatthaē, jē tattha ēgarāyāō vā durāyāō vā paraṁ vasati sē santarā chēē vā parihārē vā.</p>
	</div>
	<div type="section" n="57">
	  <p>uvassayassa antō vagaḍāē savvarāīē paīvē dippējjā, nō kappaï nigganthāṇa vā nigganthīṇa vā ahālandamavi vatthaē, huratthā ya uvassayaṁ paḍilēhamāṇē nō labhējjā, ēvaṁ sē kappaï ēgarāyaṁ vā durāyaṁ vā vatthaē, jē tattha paraṁ jāva sē santarā chēē vā parihārē vā.</p>
	</div>
	<div type="section" n="58">
	  <p>uvassayassa antō vagaḍāē piṇḍaē vā lōyaē vā khīraṁ vā dahiṁ vā sappiṁ vā navanīē vā tēllē vā phāṇiyaṁ vā pūvē vā sakkulī vā sihariṇī vā ukkiṇṇāṇi vā vikkhiṇṇāṇi vā viikiṇṇāṇi vā vippakiṇṇāṇi vā nō kappaï nigganthāṇa vā nigganthīṇa vā ahālandamavi vatthaē.</p>
	</div>
	<div type="section" n="59">
	  <p>aha puṇa ēvaṁ jāṇējjā-nō ukkhiṇṇāiṁ vā vikkhiṇṇāiṁ vā viikiṇṇāiṁ vā vippaïṇṇāiṁ vā rāsikaḍāṇi vā puñjakaḍāṇi vā bhittikaḍāṇi vā kuliyākaḍāṇi vā lañchiyāṇi vā muddiyāṇi vā pihiyāṇi vā kappaï nigganthāṇa vā nigganthīṇa vā hēmanta-gimhāsu vatthaē.</p>
	</div>
	<div type="section" n="60">
	  <p>aha puṇa ēvaṁ jāṇējjā-nō rāsikaḍāṇi vā nō puñjakaḍāṇi vā nō bhittikaḍāṇi vā nō kuliyākaḍāṇi vā kōṭṭhāuttāṇi vā pallāuttāṇi vā mañcāuttāṇi vā mālāuttāṇi vā kumbhiuttāṇi vā karabhiuttāṇi vā ōlittāṇi vā vilittāṇi vā lañchiyāṇi vā muddiyāṇi vā pihiyāṇi vā kappaï nigganthāṇa vā nigganthīṇaṁ vā vāsāvāsaṁ vatthaē.</p>
	</div>
	<div type="section" n="61">
	  <p>nō kappaï nigganthīṇaṁ ahē gamanagihaṁsi vā viyaḍagihaṁsi vaṁsīmūlaṁsi vā rukkhamūlaṁsi vā abbhāvagāsiyaṁsi vā vatthaē.</p>
	</div>
	<div type="section" n="62">
	  <p>kappaï nigganthāṇaṁ ahē āgamanagihaṁsi vā viyaḍagihaṁsi vā vaṁsīmūlaṁsī vā rukkha mūlaṁsi vā abbhāvagāsiyaṁsi vā vatthaē.</p>
	</div>
	<div type="section" n="63">
	  <p>ēgē sāgāriē pārihāriē dō tinni cattāri pañca sāgāriyā pārihāriyā, ēgaṁ tattha kappāgaṁ ṭhavaïttā avasēsē nivvisējjā.</p>
	</div>
	<div type="section" n="64">
	  <p>nō kappaï nigganthāṇa vā nigganthīṇa vā sāgāriyapiṇḍaṁ bahiyā anīhaḍaṁ asaṁsaṭṭhaṁ paḍiggāhēttaē.</p>
	</div>
	<div type="section" n="65">
	  <p>nō kappaï nigganthāṇa vā nigganthīṇa vā sāgāriyapiṇḍaṁ bahiyā anīhaḍaṁ saṁsaṭṭhaṁ paḍiggāhēttaē.</p>
	</div>
	<div type="section" n="66">
	  <p>nō kappaï nigganthāṇa vā nigganthīṇa vā sāgāriyapiṇḍaṁ bahiyā nīhaḍaṁ asaṁsaṭṭhaṁ paḍiggāhētā.</p>
	</div>
	<div type="section" n="67">
	  <p>kappaï nigganthāṇa vā nigganthīṇa vā sāgāriyapiṇḍaṁ bahiyā nīhaḍaṁ saṁsaṭṭhaṁ paḍi0.</p>
	</div>
	<div type="section" n="68">
	  <p>nō kappaï nigganthāṇa vā nigganthīṇa vā sāgāriyapiṇḍaṁ bahiyā nīhaḍaṁ asaṁsaṭṭhaṁ saṁsaṭṭhaṁ karēttaē, jē khalu nigganthē vā nigganthī vā sāgāriyapiṇḍaṁ bahiyā nīhaḍaṁ asaṁsaṭṭhaṁ saṁsaṭṭhaṁ karēi karēntaṁ vā sāijjaï sē duhaō vi aïkkamamāṇē āvajjaï cāummāsiyaṁ parihāraṭṭhāṇa anugghāiyaṁ.</p>
	</div>
	<div type="section" n="69">
	  <p>sāgāriyassa āhaḍiyā sāgāriēṇa paḍiggāhiyā tamhā dāvaē nō sē kappaï paḍiggāhittaē.</p>
	</div>
	<div type="section" n="70">
	  <p>sāgāriyassa āhaḍiyā sāgāriēṇa apaḍiggāhiyā tamhā dāvaē ēvaṁ sē kappaï paḍiggāhittaē.</p>
	</div>
	<div type="section" n="71">
	  <p>sāgāriyassa nīhaḍiyā parēṇa apaḍiggāhiyā, tamhā dāvaē nō sē kappaï paḍi0.</p>
	</div>
	<div type="section" n="72">
	  <p>sāgāriyassa nīhaḍiyā parēṇa paḍiggāhiyā, tamhā dāvaē ēvaṁ sē kappaï paḍi0.</p>
	</div>
	<div type="section" n="73">
	  <p>sāgāriyassa aṁsiyāō avibhattāō avvōcchinnāō avvōgaḍāō, anijjūḍhāō, tamhā dāvaē nō sē kappaï paḍiggāhittaē.</p>
	</div>
	<div type="section" n="74">
	  <p>sāgāriyassa aṁsiyāō vibhattāō vvōcchinnāō vōgaḍāō nijjūḍhāō tamhā dāvaē ēvaṁ sē kappaï paḍiggāhittaē.</p>
	</div>
	<div type="section" n="75">
	  <p>sāgāriyassa pūyābhattē uddēsiē cēiē pāhuḍiyāē, sāgāriyassa uvagaraṇajāē niṭṭhiē nisaṭṭhē pāḍihāriē, taṁ sāgāriō dēi sāgāriyassa parijanō dēi, tamhā dāvaē nō sē kappaï paḍiggāhittaē.</p>
	</div>
	<div type="section" n="76">
	  <p>sāgāriyassa pūyābhattē uddēsiē cēiē pāhuḍiyāē sāgāriyassa uvagaraṇajāē niṭṭhiē nisaṭṭhē pāḍihāriē, taṁ nō sāgāriō dēi nō sāgāriyassa parijanō dēi sāgāriyassa pūyā dēi tamhā dāvaē nō sē kappaï paḍiggāhittaē.</p>
	</div>
	<div type="section" n="77">
	  <p>sāgāriyassa pūyābhattē uddēsiē cēiē jāva nisaṭṭhē apāḍihāriē taṁ sāgāriō dēi sāgāriyassa parijanō dēi, tamhā dāvaē nō sē kappaï paḍiggāhittaē.</p>
	</div>
	<div type="section" n="78">
	  <p>sāgāriyassa pūyābhattē uddēsiē cēiē pāhuḍiyāē sāgāriyassa uvagaraṇajāē niṭṭhiē nisaṭṭhē apāḍihāriē, taṁ nō sāgāriō dēi nō sāgāriyassa parijanō dēi sāgāriyassa pūyā dēi, tamhā dāvaē ēvaṁ sē kappaï paḍiggāhittaē.</p>
	</div>
	<div type="section" n="79">
	  <p>kappaï nigganthāṇa vā nigganthīṇa vā imāiṁ pañca vatthāiṁ dhārittaē vā pariharittaē vā taṁ jahā —jaṅgiē bhagiē sāṇaē pōttaē tirīḍapaṭṭē nāma pañcamē.</p>
	</div>
	<div type="section" n="80">
	  <p>kappaï nigganthāṇa vā nigganthīṇa vā imāiṁ pañca rayaharaṇāiṁ dhārittaē vā pariharittaē vā taṁ jahā —uṇṇuē uṭṭiē sāṇaē baddhācippaē muñjacippiē vi nāma pañcamē – tti bēmi.</p>
	</div>
      </div>
      <div type="uddēśa" n="3">
	<div type="section" n="81">
	  <p>nō kappaï nigganthāṇaṁ nigganthīṇaṁ uvassayaṁsi ciṭṭhittaē vā nisīittaē tuyaṭṭittaē vā niddāittaē vā payalāittaē vā asanaṁ vā pānaṁ vā khāimaṁ vā sāimaṁ vā āhāramāhārēttaē, uccāraṁ vā pāsavaṇaṁ vā khēlaṁ vā siṅghāṇaṁ vā pariṭṭhavēttaē, sajjhāyaṁ vā karēttaē, jhāṇaṁ vā jhāittaē, kāussaggaṁ vā karēttaē ṭhāṇaṁ vā ṭhāittaē.</p>
	</div>
	<div type="section" n="82">
	  <p>nō kappaï nigganthīṇaṁ nigganthāṇaṁ uvassayaṁsi ciṭṭhittaē vā jāva ṭhāṇaṁ ṭhāittaē.</p>
	</div>
	<div type="section" n="83">
	  <p>nō kappaï nigganthīṇaṁ salōmāiṁ cammāiṁ ahiṭṭhittaē.</p>
	</div>
	<div type="section" n="84">
	  <p>kappaï nigganthāṇaṁ salōmāiṁ cammāiṁ ahiṭṭhittaē, sē vi ya paribhuttē nō cēva ṇaṁ aparibhuttē, sē vi ya pāḍihāriē nō cēva ṇaṁ apāḍihāriē, sē vi ēgarāiē nō cēva ṇaṁ anēgarāiē.</p>
	</div>
	<div type="section" n="85">
	  <p>nō kappaï nigganthāṇa vā nigganthīṇa vā kasiṇāiṁ cammāiṁ dhārittaē vā pari0.</p>
	</div>
	<div type="section" n="86">
	  <p>kappaï nigganthāṇa vā nigganthīṇa vā akasiṇāiṁ cammāiṁ dhārittaē vā pari0.</p>
	</div>
	<div type="section" n="87">
	  <p>nō kappaï nigganthāṇa vā nigganthīṇa vā kasiṇāiṁ vatthāiṁ dhārittaē vā pariharittaē vā kappaï nigganthāṇa vā nigganthīṇa vā akasiṇāiṁ vatthāiṁ dhārittaē vā pariharittaē vā.</p>
	</div>
	<div type="section" n="88">
	  <p>nō kappaï nigganthāṇa vā nigganthīṇa vā abhinnāiṁ vatthāiṁ dhārittaē vā pariharittaē vā kappaï nigganthāṇa vā nigganthīṇa vā bhinnāiṁ vatthāiṁ dhārittaē vā pariharittaē vā.</p>
	</div>
	<div type="section" n="89">
	  <p>nō kappaï nigganthāṇaṁ uggahanantagaṁ vā uggahapaṭṭagaṁ vā dhārittaē vā pariharittaē vā.</p>
	</div>
	<div type="section" n="90">
	  <p>kappaï nigganthīṇa uggahanantagaṁ vā uggahapaṭṭagaṁ vā dhārittaē vā pariharittaē vā.</p>
	</div>
	<div type="section" n="91">
	  <p>nigganthīē ya gāhāvaïkulaṁ piṇḍavāyapaḍiyāē anuppaviṭṭhāē cēlaṭṭhē samuppajjējjā nō sē kappaï appaṇō nissāē cēlaṁ paḍiggāhittaē, kappaï sē pavittaṇīnissāē cēlaṁ paḍiggāhittaē, nō tattha pavattiṇī samāṇī siyā jē tattha samāṇē āyariē vā uvajjhāē vā pavattī vā thērē vā gaṇī vā gaṇaharē vā gaṇāvacchēiē vā jaṁ caṇṇaṁ puraō kaṭṭu viharaï kappaï sē tannīsāē cēlaṁ paḍiggāhittaē.</p>
	</div>
	<div type="section" n="92">
	  <p>nigganthassa tappaḍhamayāē sampavvayamāṇassa kappaï rayaharaṇa-gōcchaga-paḍiggahamāyāē tihiṁ kasiṇēhiṁ vatthēhi āyāē sampavvaïttaē, sē ya puvvōvaṭṭhiē siyā ēvaṁ sē nō kappaï rayaharaṇa-gōcchaga-paḍiggaha māyāē tihiṁ kasiṇēhiṁ vatthēhiṁ āyāē sampavvaïttaē kappaï sē ahāpariggahiyaṁ vatthāiṁ gahāya āyāē sampavvaïttaē.</p>
	</div>
	<div type="section" n="93">
	  <p>nigganthīē ṇaṁ tappaḍhamayāē sampavvayamāṇīē kappaï rayaharaṇa-gōcchaga-paḍiggahamāyāē caühiṁ kasiṇēhiṁ vatthēhiṁ āyāē sampavvaïttaē, sā ya puvvōvaṭṭhiyāē siyā ēvaṁ sē nō kappaï rayaharaṇa-gōcchaga-paḍiggahamāyāē caühiṁ kasiṇēhiṁ vatthēhiṁ āyāē sampavvaïttaē, kappaï sē ahāpariggahiyāiṁ vatthāiṁ gahāya āyāē sampavvaïttaē.</p>
	</div>
	<div type="section" n="94">
	  <p>nō kappaï nigganthāṇa vā nigganthīṇa vā paḍhamasamōsaraṇuddēsapattāī cēlāiṁ paḍiggā-hēttaē, kappaï nigganthāṇa vā nigganthīṇa vā dōcca samōsaraṇuddēsa pattāī cēlāiṁ paḍiggāhēttaē.</p>
	</div>
	<div type="section" n="95">
	  <p>kappaï nigganthāṇa vā nigganthīṇa vā ahārāiṇiyāē cēlāiṁ paḍiggāhittaē.</p>
	</div>
	<div type="section" n="96">
	  <p>kappaï nigganthāṇa vā nigganthīṇa vā ahārāiṇiyāē sējjā-santhāraē paḍigāhēttaē.</p>
	</div>
	<div type="section" n="97">
	  <p>kappaï nigganthāṇa vā nigganthīṇa vā ahārāiṇiyāē kiikammaṁ karēttaē.</p>
	</div>
	<div type="section" n="98">
	  <p>nō kappaï nigganthāṇa vā nigganthīṇa vā antaragihaṁsi ciṭṭhittaē vā āsaïttaē vā nisīittaē vā tuyaṭṭittaē vā niddāittaē vā payalāittaē vā asanaṁ vā pānaṁ vā khāimaṁ vā sāimaṁ vā āhāramāhārēttaē, uccāraṁ vā pāsavaṇaṁ va khēlaṁ vā siṅghāṇaṁ vā pariṭṭhavēttaē, sajjhāyaṁ vā karēttaē, jhāṇaṁ vā jhāēttaē, kāussaggaṁ vā karēttaē, ṭhāṇaṁ vā ṭhāittaē, aha puṇa ēvaṁ jāṇējja-vāhiē jarājuṇṇē ghērē tavassī dubbalē kilantē jajjariē mucchējja vā pavaḍējja vā ēvaṁ sē kappaï antaragihaṁsi ciṭṭhittaē vā jāva kāussaggaṁ vā ṭhāṇaṁ ṭhāittaē.</p>
	</div>
	<div type="section" n="99">
	  <p>nō kappaï nigganthāṇa vā nigganthīṇa vā antaragihaṁsi jāva caügāhaṁ vā pañcagāhaṁ vā āikkhittaē vā vibhāvēttaē vā kiṭṭittaē vā pavēittaē vā nannattha ēganāēṇa vā ēgavāgaraṇēṇa vā ēgagāhāē vā ēgasilōēṇa vā, sē vi ya ṭhiccā, nō cēva ṇaṁ aṭṭhiccā.</p>
	</div>
	<div type="section" n="100">
	  <p>nō kappaï nigganthāṇa vā nigganthīṇa vā antaragihaṁsi vā imāiṁ pañca mahavvayāiṁ sabhāvaṇāiṁ āikkhittaē vā vibhāvēttaē vā kiṭṭittaē vā pavēittaē vā nannattha ēganāēṇa vā ēgavāgaraṇēṇa vā ēgagāhāē vā ēgasilōēṇa vā, sē vi ya ṭhiccā, nō cēva ṇaṁ aṭhiccā.</p>
	</div>
	<div type="section" n="101">
	  <p>nō kappaï nigganthāṇa vā nigganthīṇa vā pāḍihāriyaṁ sējjā-santhārayaṁ āyāē appaḍihaṭṭu sampavvaïttaē.</p>
	</div>
	<div type="section" n="102">
	  <p>nō kappaï nigganthāṇa vā nigganthīṇa vā sāgāriyasantiyaṁ sējjā-santhārayaṁ āyāē avikaraṇaṁ kaṭṭu sampavvaïttaē । kappaï nigganthāṇa vā nigganthīṇa vā pāḍihāriyaṁ vā sāgāriya santiyaṁ vā sējjāsanthārayaṁ āyāē vigaraṇaṁ kaṭṭu sampavvaïttaē.</p>
	</div>
	<div type="section" n="103">
	  <p>iha khalu nigganthāṇa vā nigganthīṇa vā pāḍihāriē vā sāgāriyasantiē vā sējjāsanthāraē vippaṇasējjā sē ya anugavēsiyavvē siyā, sē ya anugavēssamāṇē labhējjā tassēva paḍidāyavvē siyā, sē ya anugavēssamāṇē nō labhējjā ēvaṁ sē kappaï dōccaṁ pi ōggahaṁ aṇuṇṇavittā parihāraṁ pariharittaē.</p>
	</div>
	<div type="section" n="104">
	  <p>jaddivasaṁ ca ṇaṁ samaṇā nigganthā sējjā-santhārayaṁ vippajahanti taddivasaṁ ca ṇaṁ avarē samaṇā nigganthā havvamāgacchējjā saccēva ōggahassa puvvāṇuṇṇavaṇā ciṭṭhaï ahālandamavi ōggahē.</p>
	</div>
	<div type="section" n="105">
	  <p>atthi yā ittha kēi uvassayapariyāvannaē acittē pariharaṇārihē sa ccēva ōggahassa puvvāṇuṇṇavaṇā ciṭṭhaï ahālaṁmadavi ōggahē.</p>
	</div>
	<div type="section" n="106">
	  <p>sē vatthūsu avvāvaḍēsu avvōgaḍēsu aparapariggahiēsu [amarapariggahiēsu] sa ccēva ōggahassa puvvāṇuṇṇavaṇā ciṭṭhaï ahālandamavi ōggahē.</p>
	</div>
	<div type="section" n="107">
	  <p>sē vatthūsu vāvaḍēsu vōgaḍēsu parapariggahiēsu bhikkhubhāvassa aṭṭhāē dōccampi ōggahē aṇuṇṇavēyavvē siyā ahālandamavi ōggahē.</p>
	</div>
	<div type="section" n="108">
	  <p>sē anukuḍḍēsu vā anubhittīsu vā anucariyāsu vā anupharihāsu vā anupanthēsu vā anumērāsu vā saccēva ōggahassa puvvāṇuṇṇavaṇā ciṭṭhaï ahālandamavi ōggahē.</p>
	</div>
	<div type="section" n="109">
	  <p>sē gāmaṁsi vā jāva rāyahāṇīē vā bahiyā sēṇaṁ sanniviṭṭhaṁ pēhāē kappaï nigganthāṇa vā nigganthīṇa vā taddivasaṁ bhikkhayariyāē gantūṇaṁ paḍiniyattaē, nō sē kappaï taṁ  rayaṇiṁ tatthēva uvāiṇāvēttaē jē khalu nigganthē vā nigganthī vā taṁ rayaṇiṁ tatthēva uvāiṇāvēi uvāiṇāvēntaṁ vā sāijjaï, sē duhaō vi aïkkamamāṇē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="110">
	  <p>sē gāmaṁsi vā jāva sannivēsaṁsi vā kappaï nigganthāṇa vā nigganthīṇa vā savvaō saṁmantā sakkōsaṁ jōyaṇaṁ ōggahaṁ ōgiṇhittāṇaṁ ciṭṭhittaē pariharittaē tti bēmi.</p>
	</div>
      </div>
      <div type="uddēśa" n="4">
	<div type="section" n="111">
	  <p>taō anugghāiyā pannattā taṁ jahā —hatthakammaṁ karēmāṇē, mēhuṇaṁ paḍisēvamāṇē, rāī-bhōyaṇaṁ bhuñjamāṇē.</p>
	</div>
	<div type="section" n="112">
	  <p>taō pārañciyā pannattā taṁ jahā —duṭṭhēpārañciē, pamattēpārañciē, annamannaṁ karēmāṇē pārañciē.</p>
	</div>
	<div type="section" n="113">
	  <p>taō aṇavaṭṭhappā pannattā taṁ jahā sāhammiyāṇaṁ tēṇiyaṁ karēmāṇē, anna dhammiyāṇaṁ tēṇiyaṁ karēmāṇē, hatthadālaṁ dalamāṇē.</p>
	</div>
	<div type="section" n="114">
	  <p>taō nō kappanti pavvāvēttaē taṁ jahā —paṇḍaē, kīvē, vāiē.</p>
	</div>
	<div type="section" n="115">
	  <p>[taō nō kappanti] muṇḍāvēttaē sikkhāvēttaē uvaṭṭhāvēttaē sambhuñjittaē saṁvāsittaē ttaṁ jahā — paṇḍaē, vāiē, kīvē.</p>
	</div>
	<div type="section" n="116">
	  <p>taō nō kappanti vāittaē taṁ jahā avinīē viggaīpaḍibaddhē aviōsaviyapāhuḍē taō kappanti vāittaē taṁ jahā —vinīē nō vigaīpaḍibaddhē viōsaviyapāhuḍē.</p>
	</div>
	<div type="section" n="117">
	  <p>taō dussaṇṇappā pannattā taṁ jahā duṭṭhē mūḍhē vuggāhiē.</p>
	</div>
	<div type="section" n="118">
	  <p>taō sussaṇṇapā pannattā taṁ jahā aduṭṭhē amūḍhē avuggāhiē.</p>
	</div>
	<div type="section" n="119">
	  <p>nigganthiṁ ca ṇaṁ gilāyamāṇiṁ piyā vā bhāyā vā puttō vā palissaējjā taṁ ca nigganthī sāijjējjā mēhuṇapaḍisēvaṇapattā āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="120">
	  <p>nigganthaṁ ca ṇaṁ gilāyamāṇaṁ māyā vā bhaginī vā dhūyā vā palissaējjā taṁ caṁ nigganthē sāijjējjā mēhuṇapaḍisēvaṇapattē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="121">
	  <p>nō kappaï nigganthāṇa vā nigganthīṇa vā asanaṁ vā0 paḍhamāē pōrisīē paḍiggāhittā pacchimaṁ pōrisiṁ uvāiṇāvēttaē sē ya āhacca uvāiṇāviē siyā taṁ nō appaṇā bhuñjējjā nō annēsiṁ  anuppadējjā ēgantamantē bahuphāsuē paēsē thaṇḍilē paḍilēhittā pamajjittā pariṭṭhavēyavvē siyā, taṁ appaṇā bhuñjamāṇē annēsiṁ vā dalamāṇē āvajjaï cāummāsiyaṁ parihāraṭṭhāṇaṁ ugghāiyaṁ.</p>
	</div>
	<div type="section" n="122">
	  <p>nō kappaï nigganthāṇa vā nigganthīṇa vā asanaṁ vā pānaṁ vā khāimaṁ vā sāimaṁ vā paraṁ addhajōyaṇamērāē uvāiṇāvēttaē, sē ya āhacca uvāiṇāviē siyā taṁ nō appaṇā bhuñjējjā nō annēsiṁ anuppadējjā ēgantamantē bahuphāsuē paēsē thaṇḍilē paḍilēhittā pamajjittā pariṭṭhavēyavvē siyā, taṁ appaṇā bhuñjamāṇē annēsiṁ vā dalamāṇē āvajjaï cāummāsiyaṁ parihāraṭṭhāṇaṁ ugghāiyaṁ.</p>
	</div>
	<div type="section" n="123">
	  <p>nigganthēṇa ya gāhāvaïkulaṁ piṇḍavāyapaḍiyāē anuppaviṭṭhēṇaṁ annayarē acittē anēsaṇijjē pāna-bhōyaṇē paḍiggāhiē siyā, atthi yā ittha kēi sēhatarāē anuvaṭṭhāviyaē kappaï sē tassa dāuṁ vā anuppadāuṁ vā, natthi yā ittha kēi sēhatarāē anuvaṭṭhāviyaē taṁ nō appaṇā bhuñjējjā, nō annēsiṁ dāvaē, ēgantē bahuphāsaē paēsē thaṇḍilē paḍilēhittā pamajjittā pariṭṭhavēyavvē siyā.</p>
	</div>
	<div type="section" n="124">
	  <p>jē kaḍē kappaṭṭhiyāṇaṁ kappaï sē akappaṭṭhiyāṇaṁ, nō sē kappaï kappaṭṭhiyāṇaṁ, jē kaḍē akappaṭṭhiyāṇaṁ, nō sē kappaï kappaṭṭhiyāṇaṁ kappaï sē akappaṭṭhiyāṇaṁ, kappē ṭhiyā kappaṭṭhiyā akappē ṭhiyā akappaṭṭhiyā.</p>
	</div>
	<div type="section" n="125">
	  <p>bhikkhū ya gaṇāō avakkamma icchējjā annaṁ gaṇaṁ uvasampajjittāṇaṁ viharittaē nō sē kappaï anāpucchittāṇaṁ āyariyaṁ vā uvajjhāyaṁ vā pavattiṁ vā thēraṁ vā gaṇiṁ vā gaṇaharaṁ vā gaṇāvacchēiyaṁ vā annaṁ gaṇaṁ uvasampajjittāṇaṁ viharittaē, kappaï sē āpucchittā āyariyaṁ vā jāva gaṇāvacchēiyaṁ vā annaṁ gaṇaṁ uvasampajjittāṇaṁ viharittaē, tē ya sē viyarējjā, ēvaṁ sē kappaï annaṁ gaṇaṁ uvasampajjittāṇaṁ viharittaē । tē ya sē nō viyarējjā ēvaṁ sē nō kappaï annaṁ gaṇaṁ uvasampajjittāṇaṁ viharittaē.</p>
	</div>
	<div type="section" n="126">
	  <p>gaṇāvacchēiē ya gaṇāō avakkamma icchējjā annaṁ gaṇaṁ uvasampajjittāṇaṁ viharittaē nō kappaï gaṇāvacchēiyassa gaṇāvacchēiyattaṁ anikkhivittā annaṁ gaṇaṁ uvasampajjittāṇaṁ viharittaē. kappaï gaṇāvacchēiyassa gaṇāvacchēiyattaṁ nikkhivittā annaṁ gaṇaṁ uvasampajjittāṇaṁ viharittaē, nō sē kappaï anāpucchittā āyariyaṁ vā jāva gaṇāvacchēiyaṁ vā annaṁ gaṇaṁ uvasampajjittāṇaṁ viharittaē kappaï sē āpucchittā āyariyaṁ vā jāva gaṇāvacchēiyaṁ vā annaṁ gaṇaṁ uvasampajjittāṇaṁ viharittaē.</p>
	  <p>tē ya sē viyarējjā ēvaṁ sē kappaï annaṁ gaṇaṁ uvasampajjittāṇaṁ viharittaē tē ya sē nō viyarējjā ēvaṁ sē nō kappaï annaṁ gaṇaṁ uvasampajjittāṇaṁ viharittaē.</p>
	</div>
	<div type="section" n="127">
	  <p>āyariya-uvajjhāē ya gaṇāō avakkamma icchējjā annaṁ gaṇaṁ uvasampajjittāṇaṁ viharittaē, nō sē kappaï āyariya-uvajjhāyassa āyariya-uvajjhāyattaṁ anikkhivittā annaṁ gaṇaṁ uvasampajjittāṇaṁ viharittaē kappaï sē āyariya-uvajjhāyassa āyariya-uvajjhayattaṁ nikkhivittā annaṁ gaṇaṁ uvasampajjittāṇaṁ viharittaē.</p>
	  <p>nō sē kappaï aṇāpucchittā āyariyaṁ vā jāva gaṇāvacchēiyaṁ vā annaṁ gaṇaṁ uvasampajjittāṇaṁ viharittaē kappaï sē āpucchittā āyariyaṁ vā jāva gaṇāvacchēiyaṁ vā annaṁ gaṇaṁ uvasampajjittāṇaṁ viharittaē.</p>
	  <p>tē ya sē viyarējjā ēvaṁ sē kappaï annaṁ gaṇaṁ uvasampajjittāṇaṁ viharittaē tē ya sē nō viyarējjā ēvaṁ sē nō kappaï annaṁ gaṇaṁ uvasampajjittāṇaṁ viharittaē.</p>
	</div>
	<div type="section" n="128">
	  <p>bhikkhū ya gaṇāō avakkamma icchējjā annaṁ gaṇaṁ sambhōgapaḍiyāē uvasampajjittāṇaṁ viharittaē nō sē kappaï anāpucchittā āyariyaṁ vā jāva gaṇāvacchēiyaṁ vā annaṁ gaṇaṁ sambhōgapaḍiyāē uvasampajjittāṇaṁ viharittaē, kappaï sē āpucchittā āyariyaṁ vā jāva gaṇāvacchēiyaṁ vā annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	  <p>tē ya sē viyarējjā ēvaṁ sē kappaï annaṁ gaṇaṁ sambhōgapaḍiyāē uvasampajjittāṇaṁ viharittaē, jatthuttariyaṁ dhammavinayaṁ labhējjā ēvaṁ sē kappaï annaṁ gaṇaṁ sambhōgapaḍiyāē uvasampajjittāṇaṁ viharittaē jatthuttariyaṁ dhammavinayaṁ nō labhējjā ēvaṁ sē nō kappaï annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	</div>
	<div type="section" n="129">
	  <p>gaṇāvacchēiē ya gaṇāō avakkamma icchējjā annaṁ gaṇaṁ sambhōgapaḍiyāē uvasampajjittāṇaṁ viharittaē, nō sē kappaï gaṇāvacchēiyassa gaṇāvacchēiyattaṁ anikkhivittā annaṁ gaṇaṁ sambhōgapaḍiyāē uvasampajjittāṇaṁ viharittaē, kappaï sē gaṇāvacchēiyassa gaṇāvacchēiyattaṁ nikkhivittā ṇaṁ annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	  <p>nō sē kappaï anāpucchittā āyariyaṁ vā jāva gaṇāvacchēiyaṁ vā annaṁ gaṇaṁ sambhōgapaḍiyāē uvasampajjittāṇaṁ viharittaē, kappaï sē āpucchittā āyariyaṁ vā jāva gaṇāvacchēiyaṁ vā annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	  <p>tē ya sē viyarējjā ēvaṁ sē kappaï annaṁ gaṇaṁ sambhōgapaḍiyāē uvasampajjittāṇaṁ viharittaē tē ya sē nō viyarējjā ēvaṁ sē nō kappaï annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	  <p>jatthuttariyaṁ dhammavinayaṁ labhējjā ēvaṁ sē kappaï annaṁ gaṇaṁ sambhōgapaḍiyāē uvasampajjittāṇaṁ viharittaē, jatthuttariyaṁ dhammavinayaṁ nō labhējjā ēvaṁ sē nō kappaï annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	</div>
	<div type="section" n="130">
	  <p>āyariya-uvajjhāē ya gaṇāō avakkamma icchējjā annaṁ gaṇaṁ sambhōgapaḍiyāē uvasampajjittāṇaṁ viharittaē, nō sē kappaï āyariya-uvajjhāyassa āyariya-uvajjhāyattaṁ anikkhivittā annaṁ gaṇaṁ sambhōgapaḍiyāē uvasampajjittāṇaṁ viharittaē, kappaï sē āyariya-uvajjhāyassa āyariya-uvajjhāyattaṁ nikkhivittāṇaṁ annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	  <p>nō sē kappaï anāpucchittā āyariyaṁ vā jāva gaṇāvacchēiyaṁ vā annaṁ gaṇaṁ sambhōgapaḍiyāē uvasampajjittāṇaṁ viharittaē, kappaï sē āpucchittā āyariyaṁ vā jāva gaṇāvacchēiyaṁ vā annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	  <p>tē ya sē viyarējjā, ēvaṁ sē kappaï annaṁ gaṇaṁ sambhōgapaḍiyāē uvasampajjittāṇaṁ viharittaē tē ya sē nō viyarējjā ēvaṁ sē nō kappaï annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	  <p>jatthuttariyaṁ dhammavinayaṁ labhējjā ēvaṁ sē kappaï annaṁ gaṇaṁ sambhōgapaḍiyāē uvasampajjittāṇaṁ viharittaē, jatthuttariyaṁ dhammavinayaṁ nō labhējjā ēvaṁ sē nō kappaï annaṁ gaṇaṁ sambhōgapaḍiyāē uvasampajjittāṇaṁ viharittaē.</p>
	</div>
	<div type="section" n="131">
	  <p>bhikkhū ya icchējjā annaṁ āyariya-uvajjhāyaṁ uddisāvēttaē, nō sē kappaï anāpucchittā āyariyaṁ vā jāva gaṇāvacchēiyaṁ vā annaṁ āyariya-uvajjhāyaṁ uddisāvēttaē, kappaï sē āpucchittā āyariyaṁ vā jāva gaṇāvacchēiyaṁ vā annaṁ āyariya-uvajjhāyaṁ uddisāvēttaē.</p>
	  <p>tē ya sē viyarējjā ēvaṁ sē kappaï annaṁ āyariya-uvajjhāyaṁ uddisāvēttaē, tē ya sē nō viyarējjā ēvaṁ sē nō kappaï annaṁ āyariya-uvajjhāyaṁ uddisāvēttaē, nō sē kappaï tēsiṁ kāraṇaṁ adīvēttā annaṁ āyariya-uvajjhāyaṁ uddisāvēttaē, kappaï sē tēsiṁ kāraṇaṁ dīvēttā annaṁ āyariya-uvajjhāyaṁ uddisāvēttaē.</p>
	</div>
	<div type="section" n="132">
	  <p>gaṇāvacchēiē ya icchējjā annaṁ āyariya-uvajjhāyaṁ uddisāvēttaē, nō sē kappaï gaṇāvacchēiyattaṁ anikkhivittā annaṁ āyariya-uvajjhāyaṁ uddisāvēttaē, kappaï sē gaṇāvacchēiyattaṁ nikkhivittā annaṁ āyariya-uvajjhāyaṁ uddisāvēttaē.</p>
	  <p>nō sē kappaï anāpucchittā āyariyaṁ vā jāva gaṇāvacchēiyaṁ vā annaṁ āyariya uvajjhāyaṁ uddisāvēttaē kappaï sē āpucchittā āyariyaṁ vā jāva gaṇāvacchēiyaṁ vā annaṁ āyariya-uvajjhāyaṁ uddisāvēttaē.</p>
	  <p>tē ya sē viyarējjā ēvaṁ sē kappaï annaṁ āyariya-uvajjhāyaṁ uddisāvēttaē, tē ya sē nō viyarējjā ēvaṁ sē nō kappaï annaṁ āyariya-uvajjhāyaṁ uddisāvēttaē, nō sē kappaï tēsiṁ kāraṇaṁ adīvēttā annaṁ āyariya-uvajjhāyaṁ uddisāvēttaē kappaï sē tēsiṁ kāraṇaṁ dīvēttā annaṁ āyariya-uvajjhāyaṁ uddisāvēttaē.</p>
	</div>
	<div type="section" n="133">
	  <p>āyariya-uvajjhāē ya icchējjā annaṁ āyariya-uvajjhāyaṁ uddisāvēttaē, nō sē kappaï āyariya uvajjhāyassa āyariya-uvajjhāyattaṁ anikkhivittā annaṁ āyariya-uvajjhāyaṁ uddisāvēttaē, kappaï sē āyariya-uvajjhāyattaṁ nikkhivittā annaṁ āyariya-uvajjhāyaṁ uddisāvēttaē.</p>
	  <p>nō sē kappaï anāpucchittā āyariyaṁ vā jāva gaṇāvacchēiyaṁ vā annaṁ āyariya-uvajjhāyaṁ uddisāvēttaē, kappaï sē āpucchittā āyariyaṁ vā jāva gaṇāvacchēiyaṁ vā annaṁ āyariya uvajjhāyaṁ uddisāvēttaē.</p>
	  <p>tē ya sē viyarējjā ēvaṁ sē kappaï annaṁ āyariya-uvajjhāyaṁ uddisāvēttaē, tē ya sē nō viyarējjā ēvaṁ sē nō kappaï annaṁ āyariya-uvajjhāyaṁ uddisāvēttaē.</p>
	  <p>nō kappaï tēsiṁ kāraṇaṁ adīvēttā annaṁ āyariya-uvajjhāyaṁ uddisāvēttaē, kappaï sē tēsiṁ kāraṇaṁ dīvēttā annaṁ āyariya-uvajjhāyaṁ uddisāvēttaē.</p>
	</div>
	<div type="section" n="134">
	  <p>bhikkhū ya rāō vā viyālē vā āhacca vīsumbhējjā, taṁ ca sarīragaṁ kēi vēyāvaccakarē bhikkhū icchējjā ēgantamatē bahuphāsuē paēsē pariṭṭhavēttaē, atthi yā ittha kēi sāgāriyasantiē uvagaraṇajāē acittē pariharaṇārihē, kappaï sē sāgāriyakaḍaṁ gahāya taṁ sarīragaṁ ēgantē bahuphāsuē paēsē pariṭṭhavēttā tatthēva uvanikkhiviyavvē siyā.</p>
	</div>
	<div type="section" n="135">
	  <p>bhikkhū ya ahigaraṇaṁ kaṭṭu taṁ ahiragaraṇaṁ aviōsavēttā nō sē kappaï gāhāvaïkulaṁ bhattāē vā pāṇāē vā nikkhamittaē vā pavisittaē vā bahiyā viyārabhūmiṁ vā vihārabhūmiṁ vā nikkhamittaē vā pavisittaē vā gāmānugāmaṁ vā dūijjittaē, gaṇāō vā gaṇaṁ saṅkamittaē, vāsāvāsaṁ vā vatthaē, jatthē va appaṇō āyariya-uvajjhāyaṁ pāsējjā bahussuyaṁ bajjhāgamaṁ kappaï sē tassantiē ālōējjā paḍikkamējjā nindējjā garahējjā viuṭṭējjā visōhējjā akaraṇayāē abbhuṭṭhējjā ahārihaṁ tavōkammaṁ pāyacchittaṁ paḍivajjējjā, sē ya suēṇaṁ paṭṭhaviē āiyavvē siyā, sē ya suēṇa nō paṭṭhaviē nō āiyavvē siyā, sē ya suēṇaṁ paṭṭhavijjamāṇē nō āiyaï sē nijjūhiyavvē siyā.</p>
	</div>
	<div type="section" n="136">
	  <p>parihārakappaṭṭhiyassa ṇaṁ bhikkhussa kappaï āyariya-uvajjhāēṇaṁ taddivasaṁ ēgagihaṁsi piṇḍavāyaṁ davāvēttaē, tēṇa paraṁ nō sē kappaï asanaṁ vā pānaṁ vā khāimaṁ vā sāimaṁ vā dāuṁ vā anuppadāuṁ vā, kappaï sē annayaraṁ vēyāvaḍiyaṁ karēttaē taṁ jahā —uṭṭhāvaṇaṁ vā nisīyāvaṇaṁ vā tuyaṭṭāvaṇaṁ vā uccāra-pāsavaṇa-khēla-siṅghāṇa-vigiñcaṇaṁ vā visōhaṇaṁ vā karēttaē । aha puṇa ēvaṁ jāṇējjā chinnāvāēsu panthēsu āurē jhiñjhiē pivāsiē, tavassī dubbalē kilantē mucchējja vā pavaḍējja vā ēvaṁ sē kappaï asanaṁ vā pānaṁ vā khāimaṁ vā sāimaṁ vā dāuṁ vā anuppadāuṁ vā.</p>
	</div>
	<div type="section" n="137">
	  <p>nō kappaï nigganthāṇa vā nigganthīṇa vā imāō pañca mahaṇṇavāō mahānaīō uddiṭṭhāō gaṇiyāō vañjiyāō antō māsassa dukkhuttō vā tikkhuttō vā uttarittaē vā santtarittaē vā । taṁ jahā — gaṅgā jaüṇā sarayū kōsiyā mahī.</p>
	</div>
	<div type="section" n="138">
	  <p>aha puṇa ēvaṁ jāṇējjā ērāvaī kuṇālāē jattha cakkiyā ēgaṁ pāyaṁ jalē kiccā ēgaṁ pāyaṁ thalē kiccā ēvaṇhaṁ kappaï antō māsassa dukkhuttō vā tikkhuttō vā uttarittaē vā santarittaē vā, jattha ēvaṁ nō cakkiyā ēvaṇhaṁ nō kappaï antō māsassa dukkhuttō vā jāva santtarittaē vā.</p>
	</div>
	<div type="section" n="139">
	  <p>sē taṇēsu vā taṇapuñjēsu vā palālēsu vā palālapuñjēsu vā appaṇḍēsu appapāṇēsu appabīēsu appahariēsu appussēsu apputtiṅga-paṇaga-dagamaṭṭiya-makkaḍā-santāṇaēsu ahēsavaṇamāyāē nō kappaï nigganthāṇa vā nigganthīṇa vā tahappagārē uvassaē hēmantagimhāsu vatthaē.</p>
	</div>
	<div type="section" n="140">
	  <p>sē taṇēsu vā jāva santāṇaēsu uppiṁsavaṇamāyāē kappaï nigganthāṇa vā nigganthīṇa vā tahappagārē uvassaē hēmantagimhāsu vatthaē.</p>
	</div>
	<div type="section" n="141">
	  <p>sē taṇēsu vā taṇapuñjēsu vā jāva santāṇaēsu ahērayaṇimukkamaüḍē nō kappaï nigganthāṇa vā nigganthīṇaṁ vā tahappagārē uvassaē vāsāvāsaṁ vatthaē.</p>
	</div>
	<div type="section" n="142">
	  <p>sē taṇēsu vā taṇapuñjēsu vā jāva santāṇaēsu uppiṁrayaṇimukkamaüḍēsu kappaï nigganthāṇa vā nigganthīṇaṁ vā tahappagārē uvassaē vāsāvāsaṁ vatthaē tti bēmi.</p>
	</div>
      </div>
      <div type="uddēśa" n="5">
	<div type="section" n="143">
	  <p>dēvē ya itthirūvaṁ viuvvittā nigganthaṁ paḍiggāhējjā taṁ ca nigganthē sāijjējjā, mēhuṇapaḍisēvaṇapattē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="144">
	  <p>dēvē ya purisarūvaṁ viuvvittā nigganthiṁ paḍiggāhējjā taṁ ca nigganthī sāijjējjā, mēhuṇapaḍisēvaṇapattā āvajjaï cāummāsiyaṁ anugghāiyaṁ.</p>
	</div>
	<div type="section" n="145">
	  <p>dēvī ya itthirūvaṁ viuvvittā nigganthaṁ paḍiggāhējjā taṁ ca nigganthē sāijjējjā, mēhuṇapaḍisēvaṇapattē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="146">
	  <p>dēvī ya purisarūvaṁ viuvvittā nigganthiṁ paḍiggāhējjā taṁ ca nigganthī sāijjējjā, mēhuṇapaḍisēvaṇapattā āvajjaï cāummāsiyaṁ anugghāiyaṁ.</p>
	</div>
	<div type="section" n="147">
	  <p>bhikkhū ya ahigaraṇaṁ kaṭṭu taṁ ahigaraṇa aviōsavēttā icchējjā annaṁ gaṇaṁ uvasampajjittāṇaṁ viharittaē, kappaï tassa pañca rāindiyāiṁ chēyaṁ kaṭṭu-parinivvaviya-parinivvaviya dōccaṁ pi tamēva gaṇaṁ paḍinijjāēyavvē siyā, jahā vā tassa gaṇassa pattiyaṁ siyā.</p>
	</div>
	<div type="section" n="148">
	  <p>bhikkhū ya uggayavittīē anatthamiyasaṅkappē santhaḍiē nivvitigiñcchē asanaṁ vā pānaṁ vā khāimaṁ vā sāimaṁ vā paḍiggāhēttā āhāramāhārēmāṇē aha pacchā jāṇējjā anuggaē sūriē atthamiē vā sē jaṁ ca muhē jaṁ ca pāṇiṁsi jaṁ ca paḍiggahē taṁ vigiñcamāṇē vā visōhēmāṇē vā nō aïkkamaï taṁ appaṇā bhuñjamāṇē annēsiṁ vā dalamāṇē rāībhōyaṇapaḍisēvaṇapattē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="149">
	  <p>bhikkhū ya uggayavittīē anatthamiyasaṅkappē santhaḍiē vitigiñcchāsamāvannēṇaṁ appāṇēṇaṁ asanaṁ vā pānaṁ vā khāimaṁ vā sāimaṁ vā paḍiggāhēttā āhāramāhārēmāṇē aha pacchā jāṇējjā anuggaē sūriē atthamiē vā, sē jaṁ ca muhē jaṁ ca pāṇiṁsi jaṁ ca paḍiggahē taṁ vigiñcamāṇē vā jāva dalamāṇē rāībhōyaṇapaḍisēvaṇapattē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="150">
	  <p>bhikkhū ya uggayavittīē anatthamiyasaṅkappē asanthaḍiē nivvitigiñcchē samāvaṇṇēṇaṁ appāṇēṇaṁ asanaṁ vā pānaṁ vā khāimaṁ vā sāimaṁ vā paḍiggāhēttā āhāramāhārēmāṇē aha pacchā jāṇējjā-anuggaē sūriē atthamiē vā, sē jaṁ ca muhē jaṁ ca pāṇiṁsi jaṁ ca paḍiggahē taṁ vigiñcamāṇē vā jāva dalamāṇē rāībhōyapaḍisēvaṇapattē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="151">
	  <p>bhikkhū ya uggayavittīē anatthamiyasaṅkappē asanthaḍiē vitigiñcchāsamāvannē asanaṁ vā pānaṁ vā khāimaṁ vā sāimaṁ vā paḍiggāhēttā āhāramāhārēmāṇē aha pacchā jāṇējjā anuggaē sūriē atthamiē vā sē jaṁ ca muhē jaṁ ca pāṇiṁsi jaṁ ca paḍiggahaṁsi taṁ vigiñcamāṇē vā jāva dalamāṇē rāībhōyaṇapaḍisēvaṇapattē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="152">
	  <p>iha khalu nigganthassa vā nigganthīē vā rāō vā viyālē vā sapāṇē sabhōyaṇē uggālē āgacchējjā taṁ vigiñcamāṇē vā visōhēmāṇē vā nō aïkkamaï, taṁ uggilittā paccōgilamāṇē rāībhōyaṇapaḍisēvaṇapattē āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="153">
	  <p>nigganthassa ya gāhāvaïkulaṁ piṇḍavāyapaḍiyāē anuppaviṭṭhassa antōpaḍiggahaṁsi pāṇē vā bīē vā raē vā pariyāvajjējjā taṁ ca sañcāēi vigiñcittaē vā visōhēttaē vā taṁ puvvāmēva ālōiyā ālōiya visōhiya-visōhiya tatō sañjayāmēva bhuñjējja vā pibējja vā, taṁ ca nō sañcāēi vigiñcittaē vā  visōhēttaē vā taṁ nō appaṇā bhuñjējjā nō annēsiṁ dāvaē, ēgantē bahuphāsuē paēsē thaṇḍilē paḍilēhittā pamajjittā pariṭṭhavēyavvē siyā.</p>
	</div>
	<div type="section" n="154">
	  <p>nigganthassa ya gāhāvaïkulaṁ piṇḍavāyapaḍiyāē anuppaviṭṭhassa antōpaḍiggahaṁsi daē vā dagaraē vā dagaphusiē vā pariyāvajjējjā, sē ya usiṇē bhōyaṇajāē bhōttavvē siyā, sē ya sīē bhōyaṇajāē taṁ nō appaṇā bhuñjējjā, nō annēsiṁ dāvaē, ēgantē bahuphāsuē paēsē thaṇḍilē paḍilēhittā pamajjittā pariṭṭhavēyavvē siyā.</p>
	</div>
	<div type="section" n="155">
	  <p>nigganthīē rāō vā viyālē vā uccāraṁ vā pāsavaṇaṁ vā vigiñcamāṇīē vā visōhēmāṇīē vā annayarē pasujātīē vā pakkhijātīē vā annayaraṁ indiyajāyaṁ parāmusējjā, taṁ ca nigganthī sāijjējjā, hatthakammapaḍisēvaṇapattā āvajjaï māsiyaṁ anugghāiyaṁ.</p>
	</div>
	<div type="section" n="156">
	  <p>nigganthīē ya rāō vā viyālē vā uccāraṁ vā pāsavaṇaṁ vā vigiñcamāṇīē vā visōhē māṇīē vā annayarē pasujātīē vā pakkhijātīē vā annayaraṁsi sōyaṁsi ōgāhējjā, taṁ ca nigganthī sāijjējjā, mēhuṇapaḍisēvaṇapattā āvajjaï cāummāsiyaṁ parihāraṭṭhāṇaṁ anugghāiyaṁ.</p>
	</div>
	<div type="section" n="157">
	  <p>nō kappaï nigganthīē ēgāṇiyāē hōtthā.</p>
	</div>
	<div type="section" n="158">
	  <p>nō kappaï nigganthīē ēgāṇiyāē gāhāvaïkulaṁ bhattāē vā pāṇāē vā nikkhamittaē vā pavisittaē vā.</p>
	</div>
	<div type="section" n="159">
	  <p>nō kappaï nigganthīē ēgāṇiyāē bahiyā viyārabhūmiṁ vā vihārabhūmiṁ vā nikkhamittaē vā pavisittaē vā.</p>
	</div>
	<div type="section" n="160">
	  <p>nō kappaï nigganthīē ēgāṇiyāē gāmāṇugāmaṁ dūijjittaē.</p>
	</div>
	<div type="section" n="161">
	  <p>nō kappaï nigganthīē ēgāṇiyāē vāsāvāsaṁ vatthaē.</p>
	</div>
	<div type="section" n="162">
	  <p>nō kappaï nigganthīē acēliyāē hōttaē.</p>
	</div>
	<div type="section" n="163">
	  <p>nō kappaï nigganthīē apāiyāē hōttaē.</p>
	</div>
	<div type="section" n="164">
	  <p>nō kappaï nigganthīē vōsaṭṭhakāiyāē hōttaē.</p>
	</div>
	<div type="section" n="165">
	  <p>nō kappaï nigganthīē bahiyā gāmassa vā jāva saṁnivēsassa vā uḍḍhaṁ bāhāō pagijjhiya-pagijjhiya sūrābhimuhīē ēgapāiyāē ṭhiccā āyāvaṇāē āyāvēttaē.</p>
	</div>
	<div type="section" n="166">
	  <p>kappaï sē uvassayassa antōvagaḍāē saṅghāḍipaḍibaddhāē samatalapāiyāē palambiyabāhi-yāē ṭhiccā āyāvaṇāē āyāvēttaē.</p>
	</div>
	<div type="section" n="167">
	  <p>nō kappaï nigganthīē ṭhāṇāyayāē hōttaē.</p>
	</div>
	<div type="section" n="168">
	  <p>nō kappaï nigganthīē paḍimaṭṭhāiyāē hōttaē.</p>
	</div>
	<div type="section" n="169">
	  <p>nō kappaï nigganthīē ṭhāṇukkaḍiyāsaṇiyāē hōttaē.</p>
	</div>
	<div type="section" n="170">
	  <p>nō kappaï nigganthīē nēsajjiyāē hōttaē.</p>
	</div>
	<div type="section" n="171">
	  <p>nō kappaï nigganthīē vīrāsaṇiyāē hōttaē.</p>
	</div>
	<div type="section" n="172">
	  <p>nō kappaï nigganthīē daṇḍāsaṇiyāē hōttaē.</p>
	</div>
	<div type="section" n="173">
	  <p>nō kappaï nigganthīē lagaṇḍasāiyāē hōttaē.</p>
	</div>
	<div type="section" n="174">
	  <p>nō kappaï nigganthīē ōmanthiyāē hōttaē.</p>
	</div>
	<div type="section" n="175">
	  <p>nō kappaï nigganthīē uttāṇiyāē hōttaē.</p>
	</div>
	<div type="section" n="176">
	  <p>nō kappaï nigganthīē ambakhujjiyāē hōttaē.</p>
	</div>
	<div type="section" n="177">
	  <p>nō kappaï nigganthīē ēgapāsiyāē hōttaē.</p>
	</div>
	<div type="section" n="178">
	  <p>nō kappaï nigganthīṇaṁ ākuñcaṇapaṭṭagaṁ dhārittaē vā pariharittaē vā.</p>
	</div>
	<div type="section" n="179">
	  <p>kappaï nigganthāṇaṁ ākuñcaṇaṭṭagaṁ dhārittaē vā pariharittaē vā.</p>
	</div>
	<div type="section" n="180">
	  <p>nō kappaï nigganthīṇaṁ sāvassayaṁsi āsanaṁsi ciṭṭhittaē vā nisīittaē vā āsaïttaē vā tuyaṭṭittaē vā.</p>
	</div>
	<div type="section" n="181">
	  <p>kappaï nigganthāṇaṁ sāvassayaṁsi āsanaṁsi ciṭṭhittaē vā nisīittaē vā āsaïttaē vā tuyaṭṭittaē vā.</p>
	</div>
	<div type="section" n="182">
	  <p>nō kappaï nigganthīṇaṁ savisāṇaṁsi pīḍhaṁsi vā phalagaṁ si vā ciṭṭhittaē vā, nisīittaē vā āsaïttaē vā tuyaṭṭittaē vā.</p>
	</div>
	<div type="section" n="183">
	  <p>kappaï nigganthāṇaṁ savisāṇaṁsi jāva āsaïttaē vā tuyaṭṭittaē vā.</p>
	</div>
	<div type="section" n="184">
	  <p>nō kappaï nigganthīṇaṁ savēṇṭayaṁ lāuyaṁ dhārittaē vā pariharittaē vā.</p>
	</div>
	<div type="section" n="185">
	  <p>kappaï nigganthāṇaṁ savēṇṭayaṁ lāuyaṁ dhārittaē vā pariharittaē vā.</p>
	</div>
	<div type="section" n="186">
	  <p>nō kappaï nigganthāṇaṁ savēṇṭiyā pāyasakēsariyā dhārittaē vā pariharittaē vā.</p>
	</div>
	<div type="section" n="187">
	  <p>kappaï nigganthāṇaṁ savēṇṭiyā pāyakēsariyā dhārittaē vā pariharittaē vā.</p>
	</div>
	<div type="section" n="188">
	  <p>nō kappaï nigganthīṇaṁ dārudaṇḍayaṁ pāyapuñchaṇaṁ dhārittaē vā pariharittaē vā.</p>
	</div>
	<div type="section" n="189">
	  <p>kappaï nigganthāṇaṁ dārudaṇḍayaṁ pāyapuñchaṇaṁ dhārittaē vā pariharittaē vā.</p>
	</div>
	<div type="section" n="190">
	  <p>nō kappaï nigganthāṇa vā nigganthīṇa vā annamannassa mōyaṁ āiyattaē vā āyamittaē vā nannattha gāḍhāgāḍhēhiṁ rōgāyaṅkēsu.</p>
	</div>
	<div type="section" n="191">
	  <p>nō kappaï nigganthāṇa vā nigganthīṇa vā pāriyāsiyassa āhārassa jāva tayappamāṇa-mēttamavi bhūippamāṇamēttamavi binduppamāṇamēttamavi āhāramāhārittaē, nannattha āgāḍhēsu rōgāyaṅkēsu.</p>
	</div>
	<div type="section" n="192">
	  <p>nō kappaï nigganthāṇa vā nigganthīṇa vā pāriyāsiēṇaṁ ālēvaṇajāēṇa gāyāiṁ ālimpittaē vā vilimpittaē vā, nannattha āgāḍhēhiṁ rōgāyaṅkēhiṁ.</p>
	</div>
	<div type="section" n="193">
	  <p>nō kappaï nigganthāṇa vā nigganthīṇa vā pāriyāsiēṇaṁ tēllēṇa vā ghaēṇa vā navanīēṇa vā vasāē vā gāyāiṁ abbhaṅgittaē vā makkhittaē vā nannattha āgāḍhēhiṁ rōgāyaṅkēhiṁ.</p>
	</div>
	<div type="section" n="194">
	  <p>parihārakappaṭṭhiē bhikkhū bahiyā thērāṇaṁ vēyāvaḍiyāē gacchējjā, sē ya āhacca aïkkamējjā, taṁ ca thērā jāṇējjā, appaṇō āgamēṇaṁ annēsiṁ vā antiē sōccā, taō pacchā tassa ahālahusaē nāma vavahārē paṭṭhaviyavvē siyā.</p>
	</div>
	<div type="section" n="195">
	  <p>nigganthīē ya gāhāvaïkulaṁ piṇḍavāyapaḍiyāē anuppaviṭṭhāē annayarē pulāgabhattē paḍiggāhiē siyā, sā ya santharējjā, kappaï sē taddivasaṁ tēṇēva bhattaṭṭhēṇaṁ pajjōsavēttaē, nō sē kappaï dōccaṁ pi gāhāvaïkulaṁ piṇḍavāyapaḍiyāē pavisittaē, sā ya nō santharējjā, ēvaṁ sē kappaï dōccaṁ pi gāhāvaïkulaṁ piṇḍavāyapaḍiyāē pavisittaē tti bēmi.</p>
	</div>
      </div>
      <div type="uddēśa" n="6">
	<div type="section" n="196">
	  <p>nō kappaï nigganthāṇa vā nigganthīṇa vā imāiṁ cha avayaṇāiṁ vaïttaē taṁ jahā aliyavayaṇē hīliyavayaṇē khiṁsiyavayaṇē pharusavayaṇē gāratthiyavayaṇē viōsaviyaṁ vā puṇō udīrittaē.</p>
	</div>
	<div type="section" n="197">
	  <p>cha kappassa patthārā pannattā taṁ jahā —pāṇāivāyassa vāyaṁ vayamāṇē musāvāyassa vāyaṁ vayamāṇē adinnādāṇassa vāyaṁ vayamāṇē aviraïyavāyaṁ vayamāṇē apurisavāyaṁ vayamāṇē dāsavāyaṁ vayamāṇē, iccēē kappassa cha patthārē pattharēttā sammaṁ appaḍipūrēmāṇē taṭṭhāṇapattē siyā.</p>
	</div>
	<div type="section" n="198">
	  <p>nigganthassa ya ahēpāyaṁsi khāṇūē vā kaṇṭaē vā hīrē vā sakkarē vā pariyāvajjējjā taṁ ca nigganthē nō sañcāējjā nīharittaē vā visōhēttaē vā, taṁ nigganthī nīharamāṇī vā visōhēmāṇī vā nāikkamaï.</p>
	</div>
	<div type="section" n="199">
	  <p>nigganthassa ya acchiṁsi pāṇē vā bīē vā raē vā pariyāvajjējjā, taṁ ca nigganthē nō sañcāējjā nīharittaē vā visōhēttaē vā, taṁ nigganthī nīharamāṇī vā visōhēmāṇī vā nāikkamaï.</p>
	</div>
	<div type="section" n="200">
	  <p>nigganthīē ya ahē pāyaṁsi khāṇū vā kaṇṭaē vā hīrē vā sakkarē vā pariyāvajjējjā taṁ ca nigganthī nō sañcāējjā nīharittaē vā visōhēttaē vā, taṁ ca nigganthē nīharamāṇē vā visōhēmāṇē vā nāikkamaï.</p>
	</div>
	<div type="section" n="201">
	  <p>nigganthīē ya acchiṁsi pāṇē vā bīē vā raē vā pariyāvajjējjā, taṁ ca nigganthī nō sañcāēi nīharittaē vā visōhēttaē vā, taṁ ca nigganthē nīharamāṇē vā visōhēmāṇē vā nāikkamaï.</p>
	</div>
	<div type="section" n="202">
	  <p>nigganthē nigganthiṁ duggaṁsi vā visamaṁsi vā pavvayaṁsi pakkhulamāṇiṁ vā pavaḍamāṇiṁ vā giṇhamāṇē vā avalambamāṇē vā nāikkamaï.</p>
	</div>
	<div type="section" n="203">
	  <p>nigganthē nigganthiṁ sēyaṁsi vā paṅkaṁsi vā paṇagaṁsi vā udayaṁsi vā ōkasamāṇiṁ vā ōvujjhamāṇiṁ vā giṇhamāṇē vā avalambamāṇē vā nāikkamaï.</p>
	</div>
	<div type="section" n="204">
	  <p>nigganthē nigganthiṁ nāvaṁ ārubhamāṇiṁ vā ōrubhamāṇiṁ vā giṇhamāṇē vā avalambamāṇē vā nāikkamaï.</p>
	</div>
	<div type="section" n="205">
	  <p>khittacittaṁ nigganthiṁ nigganthē giṇhamāṇē vā avalambamāṇē vā nāikkamaï.</p>
	</div>
	<div type="section" n="206">
	  <p>dittacittaṁ nigganthiṁ nigganthē giṇhamāṇē vā avalambamāṇē vā nāikkamaï.</p>
	</div>
	<div type="section" n="207">
	  <p>jakkhāiṭṭhiṁ nigganthiṁ nigganthē giṇhamāṇē vā avalambamāṇē vā nāikkamaï.</p>
	</div>
	<div type="section" n="208">
	  <p>ummāyapattiṁ nigganthiṁ nigganthē giṇhamāṇē vā avalambamāṇē vā nāikkamaï.</p>
	</div>
	<div type="section" n="209">
	  <p>uvasaggapattiṁ nigganthiṁ nigganthē giṇhamāṇē vā avalambamāṇē vā nāikkamaï.</p>
	</div>
	<div type="section" n="210">
	  <p>sāhigaraṇaṁ nigganthiṁ nigganthē giṇhamāṇē vā avalambamāṇē vā nāikkamaï.</p>
	</div>
	<div type="section" n="211">
	  <p>sapāyacchittaṁ nigganthiṁ nigganthē giṇhamāṇē vā avalambamāṇē vā nāikkamaï.</p>
	</div>
	<div type="section" n="212">
	  <p>bhattapānapaḍiyāikkhiyaṁ nigganthiṁ nigganthē giṇha0 nāikkamaï.</p>
	</div>
	<div type="section" n="213">
	  <p>aṭṭhajāyaṁ nigganthiṁ nigganthē giṇhamāṇē vā avalambamāṇē vā nāikkamaï.</p>
	</div>
	<div type="section" n="214">
	  <p>cha kappassa palimanthū pannattā, taṁ jahā kōkkuiē sañjamassa palimanthū, mōhariē saccavayaṇassa palimanthū, cakkhulōluē iriyāvahiyāē palimanthū, tintiṇiē ēsaṇāgōyarassa palimanthū,  icchālōbhiē muttimaggassa palimanthū, bhijjāniyāṇakaraṇē mōkkhamaggassa palimanthū, savvattha bhagavayā aniyāṇayā pasatthā.</p>
	</div>
	<div type="section" n="215">
	  <p>chavvihā kappaṭṭhitī pannattā, taṁ jahā —</p>
	</div>
	<div type="section" n="1">
	  <p>sāmāiyasañjaya kappaṭṭhitī,</p>
	</div>
	<div type="section" n="2">
	  <p>chēdōvaṭṭhāvaṇiyaṁ-sañjaya kappaṭṭhitī,</p>
	</div>
	<div type="section" n="3">
	  <p>nivvisamāṇa kappaṭṭhitī,</p>
	</div>
	<div type="section" n="4">
	  <p>nivviṭṭhakāiya kappaṭṭhitī,</p>
	</div>
	<div type="section" n="5">
	  <p>jina kappaṭṭhitī,</p>
	</div>
	<div type="section" n="6">
	  <p>thēra kappaṭṭhitī, tti bēmi.</p>
	</div>
      </div>
    </body>
  </text>
</TEI>
